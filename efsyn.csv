url,title,summary,body,published_at
https://www.efsyn.gr/themata/thema-tis-efsyn/283472_i-kraygi-poy-saronei-thytes-kai-exoysies,Η κραυγή που σαρώνει θύτες και εξουσίες,"Στην Ελλάδα χρειάστηκε να μετρήσουμε δεκάδες γυναικοκτονίες, όπως της Ελένης Τοπαλούδη, να θρηνήσουμε θύματα της μάτσο αρρενωπότητας όπως ο Βαγγέλης Γιακουμάκης και να δούμε τον Ζακ Κωστόπουλο να δολοφονείται άγρια, αλλά έστω και με καθυστέρηση το πέπλο της σιωπής επιτέλους κομματιάζεται.","Το #metoo «μιλάει» πολλές γλώσσες, όμως σε όλες διηγείται την ίδια ιστορία, «την ιστορία του κυνηγιού από την πλευρά του λιονταριού» (όπως λέει μια αφρικανική παροιμία). Το κίνημα, που (επιτέλους) ξεδιπλώνεται και στην Ελλάδα, μετράει ήδη τρία χρόνια ζωής σε όλο τον κόσμο και όχι μόνο έστειλε μερικούς ισχυρούς άντρες στη φυλακή για τους βιασμούς που διέπραξαν, αλλά πετυχαίνει πολλά περισσότερα: αλλάζει την ατζέντα της δημόσιας συζήτησης, επηρεάζει το πολιτικό κλίμα, τα βάζει με πανίσχυρους θεσμούς, κλονίζοντας τον δομικό σεξισμό, αμφισβητεί στην πράξη τα ταξικά, εθνοτικά και έμφυλα προνόμια, τα βάζει με τον μύθο της ετεροκανονικότητας, αποκαλύπτει την κουλτούρα του βιασμού, βάζει βόμβες στις παραδεδομένες ιεραρχίες και τα δίκτυα δύναμης, διεκδικεί αλλαγές στα «άδυτα» της πατριαρχίας, τη νομοθετική και την εκτελεστική εξουσία.«Ημουν εφτά» - η πικέτα που κρατούσε η Νάνσι Αλεν εκείνη την ημέρα του Νοεμβρίου του 2017, καθώς περπατούσε ανάμεσα σε αμέτρητες άλλες γυναίκες στην καρδιά του Χόλιγουντ, κοντά στο θέατρο όπου κάθε χρόνο απονέμονται τα Οσκαρ, ήταν ταυτόχρονα μια εξομολόγηση, μια κραυγή και μια διεκδίκηση. «Ο Χάρβεϊ Γουέινστιν ήταν απλώς ένα αστείο, οι εργαζόμενες μόλις ξύπνησαν» φώναζαν οι γυναίκες, ενώ το #metoo προκαλούσε ήδη τους πρώτους σεισμούς στη βιομηχανία του θεάματος.«Για κάθε Γουέινστιν υπάρχει μια εκατοστή ανδρών στη γειτονιά που κάνουν ακριβώς το ίδιο πράγμα» είχε δηλώσει εκείνη τη μέρα η Tarana Burke, η ακτιβίστρια από το Μπρονξ που το 2006 είχε ξεκινήσει την καμπάνια #metoo - 11 ολόκληρα χρόνια δηλαδή πριν φτάσει να γίνει παγκόσμιο κίνημα με σχεδόν πέντε εκατομμύρια ανθρώπους να ανταποκρίνονται μέσα σε ένα 24ωρο στο τουίτ της ηθοποιού Αλίσα Μιλάνο και να καταθέτουν στα σόσιαλ μίντια τις εμπειρίες τους.    Η Tarana Burke είναι η ακτιβίστρια από το Μπρονξ της Νέας Υόρκης που το 2006 είχε ξεκινήσει την καμπάνια #metoo. Εντεκα ολόκληρα χρόνια δηλαδή προτού φτάσει να γίνει σήμερα παγκόσμιο κίνημα  Η Burke έχει δίκιο: μπορεί το Χόλιγουντ και κάθε βιομηχανία θεάματος να προσελκύει περισσότερο τα φώτα της δημοσιότητας σε κάθε περίσταση -και τώρα στα περιστατικά κακοποίησης-, αλλά κανένας εργασιακός ή κοινωνικός χώρος δεν μπορεί να διεκδικήσει την αθωότητα σε σχέση με την κακοποίηση και τη βία.Οι γυναίκες, οι ΛΟΑΤΚΙ, όλοι όσοι βρίσκονται σε θέση αδυναμίας μέσα στο πατριαρχικό σύστημα σχέσεων απειλούνται το ίδιο παντού: στις λαμπρές λεωφόρους της Νέας Υόρκης και τα στενοσόκακα της Βομβάης, στα γραφεία των πολυεθνικών και στη γραμμή παραγωγής των εργοστασίων, στα αμφιθέατρα και μέσα στα ίδια τους τα σπίτια.Η κακοποίηση, η σεξουαλική παρενόχληση, ο βιασμός δεν κάνουν διακρίσεις, ωστόσο, όπως δείχνουν οι έρευνες, υπάρχουν δουλειές ή και συνθήκες που καθιστούν τους ανθρώπους ακόμα πιο ευάλωτους. Αρκεί μια γρήγορη ματιά στο πλήθος των ερευνών που αναδημοσιεύει το Institute for Women's Policy Research, ένα από τα πιο ισχυρά think tank στις ΗΠΑ, για να καταλάβει γιατί και ποιοι δυσκολεύονται να σπάσουν τη σιωπή: οι πρόσφυγες και οι προσφύγισσες, οι μετανάστες χωρίς χαρτιά και όσοι δεν έχουν μόνιμη άδεια παραμονής, οι εργαζόμενοι στη βιομηχανία της εστίασης, εκείνοι που παρέχουν υπηρεσίες καθαριότητας και όσοι εργάζονται στον αγροτικό τομέα σε απομακρυσμένα μέρη, οι γυναίκες σε ανδροκρατούμενους χώρους (όπως ο στρατός, ο τομέας των κατασκευών, η επιστημονική έρευνα).Το #metoo δεν λέει κάτι καινούργιο, αντίθετα, λέει κάτι πολύ παλιό, μόνο που μιλά δυνατά ταυτόχρονα σε όλο τον κόσμο. Κι αυτός ακριβώς είναι ο πυρήνας του: δίνει φωνή σε όσους η πατριαρχία κλέβει τη φωνή, δίνει ορατότητα σε όσους η πατριαρχία κρατάει αόρατους, αμφισβητεί τις σχέσεις εξουσίας, αντιστέκεται στην εκμετάλλευση, διεκδικεί έναν άλλον κόσμο. Ακριβώς δηλαδή ό,τι κάνουν πάντα τα κινήματα χειραφέτησης και απελευθέρωσης - με μία διαφορά: το #metoo -γέννημα θρέμμα των φεμινιστικών κινημάτων- είναι παιδί της ψηφιακής εποχής.Τα μέσα κοινωνικής δικτύωσης δίνουν στα κινήματα πρωτοφανή ορατότητα και τη δυνατότητα να διασπείρουν τα μηνύματά τους ταυτόχρονα, αδιαμεσολάβητα από τα ΜΜΕ σε όλο τον κόσμο: είναι χαρακτηριστικό πως μόνο στο Google τον πρώτο χρόνο από τότε που ξεκίνησε το #metoo οι αναζητήσεις για την παρενόχληση και την κακοποίηση αυξήθηκαν κατά 95% σε σχέση με το 2010, ενώ το σύνολο του αμερικανικού Τύπου αναγκάστηκε να ανοιχτεί σε αυτή τη θεματολογία και να την κρατήσει πολύ ψηλά στην ατζέντα του για εννιά μήνες.Μοιάζει σαν η εμβληματική φράση (και στάση) που μας παρέδωσαν οι φεμινίστριες της δεκαετίας του 1970 «το προσωπικό είναι πολιτικό» να βρίσκει τώρα την απόλυτη δικαίωσή της.Ας δούμε, για παράδειγμα, την ιστορία της Σοφίας Μπεκατώρου, η οποία μοιράστηκε την ιστορία του βιασμού της: η δική της κακοποίηση αποκάλυψε ένα ολόκληρο πλέγμα σχέσεων και εξαρτήσεων, διαπλοκών εξουσίας και οικονομικής δύναμης στον χώρο του επαγγελματικού αθλητισμού. Το ίδιο ακριβώς πέτυχε και η εξομολόγηση του Νίκου Σ.: να αποκαλύψει την κατάχρηση εξουσίας και την ευνοιοκρατία στον χώρο του θεάτρου, που φτάνει μέχρι τη συγκάλυψη από την αρμόδια υπουργό την ώρα που υπάρχουν αποχρώσες ενδείξεις για κακουργηματικές πράξεις.Ηδη μέσα σε ελάχιστο χρόνο το ελληνικό #metoo έχει πετύχει πολλά - αρκεί να αναλογιστούμε ότι τρεις μήνες πριν η αστυνομία συνελάμβανε τις ελάχιστες φεμινίστριες που διαδήλωναν στο Σύνταγμα για τις γυναικοκτονίες και την Πέμπτη στη Βουλή συζητήθηκε ευρύτατα το κίνημα και όλα όσα ώς τώρα έχει αποκαλύψει. Είναι ακριβώς αυτό το κίνημα που σπρώχνει τη Δικαιοσύνη να κινηθεί με γρήγορους ρυθμούς, πιέζει για αλλαγές στο θεσμικό πλαίσιο για τον επαγγελματικό αθλητισμό, στηρίζει τα Πανεπιστήμια -με πρώτο το ΑΠΘ όπου κι έχουν γίνει δεκάδες καταγγελίες- ώστε να δημιουργούν επιτροπές ισότητας.Υπό την τεράστια πίεση αυτού του κινήματος ο πρωθυπουργός προαναγγέλλει αλλαγές στον Ποινικό Κώδικα με αυστηροποίηση των ποινών για αδικήματα κατά της γενετήσιας ελευθερίας και δεσμεύεται πως σε όλα τα σχολεία από τον Σεπτέμβριο μπαίνει το πολυθρύλητο πρόγραμμα σεξουαλικής διαπαιδαγώγησης, δημιουργείται η κεντρική διαδικτυακή πύλη metoo.gov.gr. όπου θα μπορούν να υποβάλλονται καταγγελίες σε πραγματικό χρόνο, θεσπίζεται ειδικό μητρώο για όλους τους επαγγελματίες που έρχονται σε επαφή με παιδιά και εφήβους, αναμένεται προς κύρωση στη Βουλή η σύμβαση 190 της Διεθνούς Οργάνωσης Εργασίας για εξάλειψη της βίας και της παρενόχλησης, ενώ οι κώδικες δεοντολογίας θα γίνουν υποχρεωτικοί για κάθε επιχείρηση.Χρειάστηκε αυτή η χώρα να μετρήσει δεκάδες γυναικτοκτονίες, όπως της Ελένης Τοπαλούδη, να θρηνήσει θύματα της μάτσο αρρενωπότητας όπως ο Βαγγέλης Γιακουμάκης και να δει τον Ζακ Κωστόπουλο να δολοφονείται άγρια μέρα μεσημέρι εν μέση οδώ για να φτάσουμε ώς εδώ, χρειάστηκε αμέτρητες γυναίκες-θύματα τράφικινγκ να υποφέρουν χωρίς η κοινωνία να κοιτάζει -αλλά, έστω και με καθυστέρηση- φτάσαμε εδώ και το πέπλο της σιωπής επιτέλους κομματιάζεται.Είμαστε εδώ με ανοιχτές όλες τις διεκδικήσεις - γιατί δεν αρκεί οι επιζήσαντες της έμφυλης βίας να μιλούν μόνο, αλλά χρειάζεται και μια Αστυνομία και μια Δικαιοσύνη που θα λειτουργούν γρήγορα, αποτελεσματικά και κυρίως χωρίς να τραυματίζουν τους ανθρώπους ξανά και ξανά, χρειάζονται δομές για τη στήριξη των θυμάτων, χρειάζονται επιτροπές ισότητας σε όλους τους φορείς και τα συνδικάτα, χρειάζεται ενίσχυση και υλικοτεχνική υποδομή στην Επιθεώρηση Εργασίας, χρειάζεται να αποκτήσουν φωνή οι άνθρωποι που κακοποιούνται στα καμπ των προσφύγων και οι μετανάστες. Το #metoo, όπως ώς τώρα ξεδιπλώνεται σε όλο τον κόσμο, έχει να μας μάθει πολλά για τους αγώνες που έχουμε μπροστά μας.Τα θύματα έμφυλης βίας και μια νέα αρρενωπότητα    Βαγγέλης Κοσμάτοςψυχολόγος, υπεύθυνος επιστημονικού έργου της Συμμαχίας των ΦύλωνΑυτό που για χρόνια διαπιστώναμε όσοι ασχολούμασταν με τα έμφυλα δικαιώματα, τώρα το βλέπουμε να συμβαίνει: κάτω από την επιφάνεια υπήρχε ένα απόστημα βαθιά νοσηρό, μια κουλτούρα σεξισμού και κυριαρχίας. Κατά καιρούς, με κάποιο βίαιο περιστατικό, το πέπλο που τα κάλυπτε όλα αυτά σκιζόταν και αποκαλυπτόταν για λίγο η πραγματικότητα - στη Ρόδο με την Ελενη, στην Κέρκυρα με την Αγγελική, στα Γιάννενα με τον Βαγγέλη, στην Αθήνα με τον Ζακ. Η πληγή πια έχει ανοίξει όμως για τα καλά και κανείς δεν μπορεί να αποστρέψει το βλέμμα.Αποτυπώνοντας την εμπειρία τού #metoo και συλλέγοντας στοιχεία από το παράδειγμα του εξωτερικού, βλέπουμε ότι έχει αλλάξει κατά πολύ το ζήτημα της ενεργοποίησης και έκφρασης των ανθρώπων που έχουν πέσει θύματα έμφυλης βίας. Εχουν πολλαπλασιαστεί οι άνθρωποι που μιλούν και μοιράζονται το βίωμά τους. Στην Αμερική οι καταγγελίες για έμφυλη βία αυξήθηκαν κατά 25.000 μέσα στους έξι πρώτους μήνες. Αυτό είναι αποτέλεσμα πολλών προσπαθειών, πολιτικών αλλά και των κινημάτων, ώστε σιγά σιγά να δημιουργηθεί ένα πλαίσιο για τους ανθρώπους να σπάσουν τη σιωπή τους. Και οι βασικοί πυλώνες αυτού του πλαισίου είναι τρεις: αποδοχή, φροντίδα και ίαση.Ανοίγει μια μεγάλη κουβέντα για ανάγκη νέων μοντέλων και προτύπων, κυρίως αρρενωπότητας. Βλέπουμε πια να αναλύονται κάποιες νέες εναλλακτικές και πιο υγιείς αρρενωπότητες, σαν να βλέπουν οι άντρες στον καθρέφτη ένα ομοίωμα πραγματικό και τρομακτικό και να προσπαθούν πια να βρουν νέα ταυτοτικά στοιχεία. Μπαίνει ακόμη στο προσκήνιο το ζήτημα της συναίνεσης, για να αναδομηθούν κουλτούρες, αντιλήψεις και στερεότυπα παλαιάς κοπής. Αναδύεται η έννοια της «ευθύνης» - όχι ως ντροπή ή ενοχή, αλλά ως συνειδητότητα. Η επόμενη μέρα μπορεί να γίνει η πρώτη μέρα μιας νέας έμφυλης εποχής. Ενας καινούργιος κόσμος, ειρηνικός και συμμαχικός, έχει την ευκαιρία να ανατείλει μπολιάζοντας το κοινωνικό μας σώμα με τις αξίες της μη βίας, τη συνεργατικότητας, του σεβασμού στη διαφορετικότητα.Ο πολιτικός αντίκτυπος    Μαρία Ρεπούσηκαθηγήτρια Ιστορίας και Ιστορικής Εκπαίδευσης στο Αριστοτέλειο Πανεπιστήμιο ΘεσσαλονίκηςΟ πολιτικός αντίκτυπος του κινήματος «MeToo» υπήρξε πολύ σημαντικός και δεν έχει ακόμη αποτιμηθεί πλήρως. Η πρώτη ένδειξη της επιρροής που άσκησε, εκτός από τις παραιτήσεις και τις δικαστικές διώξεις πανίσχυρων αντρών, ήταν οι ενδιάμεσες αμερικανικές εκλογές του 2018, όπου για πρώτη φορά στην αμερικανική ιστορία εκλέχθηκαν 100 γυναίκες στη Βουλή των Αντιπροσώπων.Ερευνητική ομάδα στο Πανεπιστήμιο του Ορεγκον μελέτησε τις συζητήσεις με αναφορά στα φύλα μέσα στο κοινοβούλιο όσο και 150.000 tweets από 409 μέλη της Βουλής των Αντιπροσώπων και βρήκε σημαντικές αλλαγές στην ατζέντα και στη συμπεριφορά των πολιτικών της πρώτης γραμμής.Το πιο σημαντικό ωστόσο πολιτικό αποτέλεσμα του κινήματος υπήρξε το άνοιγμα μιας δημόσιας συζήτησης πάνω σε τέσσερα ζητήματα:■ Ποιος και ποια μπορεί να σπάσει τη σιωπή και να ακουστεί. Μπορούν όλα τα θύματα;■ Τι ακριβώς είναι η σεξουαλική βία; Πώς προσδιορίζεται και από ποιον;■ Ποιων ανθρώπων οι εμπειρίες περιλαμβάνονται και εκτιμώνται ότι αξίζουν τον κόπο;■ Πώς πρέπει να δράσουν οι κοινότητες των ακτιβιστών/στριών για να δρομολογήσουν τις απαιτούμενες θεσμικές και κοινωνικές αλλαγές;Η συζήτηση είναι εξαιρετικά ενδιαφέρουσα καθώς θέτει το ζήτημα των διακρίσεων και ανάμεσα στις γυναίκες-θύματα σεξουαλικής βίας. Τη σκεφτόμουν με αφορμή την έναρξη του ελληνικού «MeToo». Θα είχαμε άραγε συνέχεια αν στη θέση της Σοφίας Μπεκατώρου ήταν μια άσημη αθλήτρια;Η ανταπόκριση στις δυτικές και τις μη δυτικές κοινωνίεςΜεγάλο μέρος της ινδικής κοινωνίας κατέκρινε σθεναρά το #metoo ως κάτι που αφορά κάποιες προνομιούχες γυναίκες οι οποίες έχουν την πολυτέλεια να απαιτούν προστασία από σεξουαλική παρενόχληση στην εργασία, όταν το μεγαλύτερο ποσοστό των γυναικών στην Ινδία αντιμετωπίζουν πολύ πιο σοβαρά προβλήματα    Λίζα Τσαλίκη, καθηγήτρια, Τμήμα ΕΜΜΕ ΕΚΠΑΑν κοιτάξουμε το τι έχει γίνει σε άλλες χώρες, θα καταλάβουμε ότι το κατά πόσο οι κινητοποιήσεις #metoo έχουν έναν βαθύτερο αντίκτυπο σε μια κοινωνία έχει να κάνει με το ευρύτερο πολιτιστικό και πολιτικό πλαίσιο. Σε αρκετές μη δυτικές χώρες το #metoo φαίνεται να έχει περιορισμένα αποτελέσματα στη θέση των γυναικών στην κοινωνία – όπως για παράδειγμα στην Αίγυπτο, όπου η σεξουαλική παρενόχληση των γυναικών είναι καθημερινή πρακτική, με πολλές γυναίκες να διστάζουν να αναφέρουν αντίστοιχα περιστατικά στην (κατά βάση ανδροκρατούμενη) αστυνομία.Προσπάθειες για εξάπλωση του #metoo στον ισλαμικό κόσμο ευρύτερα (#MosqueMeToo) βρήκαν πολύ χλιαρή ανταπόκριση, καθώς πολλές μουσουλμάνες προτίμησαν να μη μιλήσουν ανοιχτά για τις εμπειρίες σεξουαλικής παρενόχλησης σε χώρους λατρείας (π.χ. σε προσκυνήματα), φοβούμενες ότι θα προκαλούσαν νέο κύμα ισλαμοφοβίας ή ότι κάτι παρόμοιο θα οδηγούσε σε έμφυλο διαχωρισμό στους χώρους προσκυνήματος.Σε χώρες όπως η Ινδία, όπου η θέση της γυναίκας στην κοινωνία είναι επίσης αμφιλεγόμενη, το #metoo έφερε μικτές αντιδράσεις: κάποιες γυναίκες το χρησιμοποίησαν για να διεκδικήσουν το δικαίωμά τους να μένουν ασφαλείς στον δημόσιο χώρο (π.χ. στα λεωφορεία και στις πλατείες) και στην εργασία. Ο ινδικός φεμινισμός, αν και απασχολημένος με το να προσπαθεί να προστατέψει τις γυναίκες από τους παιδικούς γάμους, τη σχετιζόμενη με την προίκα βία ενάντια στις γυναίκες και τα αυξημένα ποσοστά βρεφικών γυναικοκτονιών, αγκάλιασε το #metoo μεν, αλλά δεν κατάφερε να αναστρέψει τη βαθιά εμπεδωμένη αντίληψη στη χώρα ότι οι γυναίκες είναι κατώτερες των αντρών.Μάλιστα ένα μεγάλο μέρος της ινδικής κοινωνίας κατέκρινε σθεναρά το #metoo ως κάτι που αφορά κάποιες προνομιούχες γυναίκες οι οποίες έχουν την πολυτέλεια να απαιτούν προστασία από σεξουαλική παρενόχληση στην εργασία (όταν το μεγαλύτερο ποσοστό των γυναικών στην Ινδία αντιμετωπίζουν πολύ πιο σοβαρά προβλήματα). Αν και το #metoo εξαπλώθηκε και στο Bollywood, ο αντίκτυπός του παρέμεινε περιορισμένος, μιας και όσες ηθοποιοί απορρίπτουν τους ισχυρούς άντρες της βιομηχανίας κινδυνεύουν να μπουν σε μαύρες λίστες και να μη δουλέψουν ξανά – με αποτέλεσμα να υπάρχει μεγάλη απροθυμία για επώνυμες καταγγελίες σεξουαλικά ανάρμοστων συμπεριφορών στην κινηματογραφική βιομηχανία.Ανάλογη απροθυμία σε σχέση με το #metoo παρατηρούμε και στην Ιαπωνία, όπου επίσης επικρατεί μια κουλτούρα που δεν ευνοεί τις γυναίκες: πρόκειται για μια χώρα όπου κυριαρχεί η άποψη ότι ο καθένας οφείλει να κρύβει την ντροπή του και να συνεχίζει αγόγγυστα τη ζωή του. Σε αυτό το πολιτισμικό πλαίσιο, όπου μάλιστα είναι συχνή η αποδοκιμασία και η επίρριψη ευθυνών στα ίδια τα θύματα, δεν αποτελεί έκπληξη ότι ένα πολύ χαμηλό ποσοστό γυναικών επιλέγουν να αναφέρουν περιστατικά σεξουαλικής παρενόχλησης ή βίας στο εργασιακό περιβάλλον.Αλλά αν νομίζει κανείς πως τα πράγματα είναι απλούστερα σε κάθε χώρα της Δύσης, αρκεί να δούμε την πορεία του #metoo στη γειτονική Ιταλία. Εκεί ο καθολικισμός φαίνεται να παίζει σημαντικό ρόλο στην επικράτηση έμφυλων αντιλήψεων, με τους άντρες «νομιμοποιημένα» να είναι «θηρευτές» και τις γυναίκες να οφείλουν να είναι «καλές» και «υπάκουες», με αποτέλεσμα τα ιταλικά ΜΜΕ και μέρος της κοινωνίας να παίρνει αποστάσεις από το #metoo. Η επιστροφή στην ιταλική πολιτική σκηνή του Σίλβιο Μπερλουσκόνι το 2018, παρά τις αποκαλύψεις για τα bungabunga πάρτι του, επιβεβαιώνουν την αποδοχή της machismo κουλτούρα της χώρας.Και ας μην ξεχνάμε ότι στη Γαλλία, χώρα η οποία υπερηφανεύεται για την κουλτούρα αποπλάνησης και φλερτ που έχει, το #BalanceTonPorc έφερε έναν τεράστιο αντίλογο στον δημόσιο βίο: όταν η Κατρίν Ντενέβ έγραψε στη Monde ότι το #metoo αναιρεί όλο το έργο της σεξουαλικής επανάστασης της δεκαετίας του 1960 καθιστώντας τις γυναίκες θύματα -«εύθραυστα μικρά πλάσματα σαν τις βικτοριανές νοικοκυρές»-, σηματοδότησε έναν πόλεμο γενεών ανάμεσα στην «παλαιότερη» και στη «νεότερη» γενιά του φεμινισμού στη χώρα.Νίκες κατά της σεξιστικής βίας στους χώρους εργασίας    Εργαζόμενες των McDonald's στο Λος Αντζελες σε διαμαρτυρία για τα χαμηλά μεροκάματα με όχημα το κίνημα #metoo. Τα τελευταία χρόνια το #metoo έχει βοηθήσει στο να υπάρξουν σημαντικές νίκες γυναικών κατά της παρενόχλησης στην εργασία σε ΗΠΑ και ΕυρώπηΓεωργία Πετράκηκοινωνιολόγος, διευθύντρια του Εργαστηρίου Σπουδών Φύλου στο Πάντειο ΠανεπιστήμιοH Γεωργία Πετράκη είναι κοινωνιολόγος και διευθύντρια του Εργαστηρίου Σπουδών Φύλου στο Πάντειο Πανεπιστήμιο. Από το 2019 συμμετέχει σε ένα ευρωπαϊκό ερευνητικό πρόγραμμα με θέμα τη σεξουαλική παρενόχληση στους χώρους εργασίας σε 7 χώρες, στην οποία συμμετέχουν συνδικάτα από τη Δανία, πανεπιστημιακοί θεσμοί και ερευνητικές οργανώσεις σε θέματα φύλου. Ειδικεύεται στην Κοινωνιολογία της Εργασίας και μας μιλά για την επίδραση του #metoo στους χώρους εργασίας.«Το ζήτημα της σεξιστικής βίας στους χώρους εργασίας είναι ιδιαίτερα σημαντικό γιατί οι σχέσεις εργασίας συνδυάζονται με σχέσεις εξάρτησης και τον φόβο πως τα θύματα θα χάσουν τη δουλειά τους Δεν είναι τυχαίο πως η ΓΣΕΕ σε ανακοίνωσή της πέρσι δήλωνε ότι το φαινόμενο παραμένει αόρατο για τις αρμόδιες ελεγκτικές αρχές, αφού οι καταγγελίες παραμένουν ελάχιστες και δεν αντιστοιχούν στην πραγματική έκταση του φαινομένου, ενώ σε πολλές περιπτώσεις συνοδεύονται με εκδικητικές ενέργειες κατά των εργαζομένων που κατέθεταν.Το #metoo μας δείχνει ένα παλιό φαινόμενο - είχαν προηγηθεί μεμονωμένες καταγγελίες μη προνομιούχων κυρίως μαύρων ακτιβιστριών των ανθρωπίνων δικαιωμάτων. Ετσι της έκρηξης του σκανδάλου Γουέινστιν προϋπήρχαν άλλες περιπτώσεις, όπως εκείνη της Σούζαν Φάουλερ, μιας μηχανικού λογισμικού της Uber που κατήγγειλε τον προϊστάμενό της και στον απόηχο της καταγγελίας 20 άτομα παραιτήθηκαν και η εταιρεία αντιμετώπισε πρόβλημα.Στη Γαλλία το 2012 εργολαβικές καθαρίστριες του γαλλικού ΟΣΕ μίλησαν για σεξουαλική παρενόχληση και δικαιώθηκαν. Τον Σεπτέμβριο του 2019 χιλιάδες Αφροαμερικανές και Λατίνες εργαζόμενες των McDonald's διαδήλωναν σε δέκα αμερικανικές Πολιτείες με αίτημα να σταματήσει από την εργοδοσία η συγκάλυψη βίαιων σεξουαλικών επιθέσεων που υφίστανται από προϊσταμένους και πελάτες. Είναι ιστορικό γεγονός διεθνούς εμβέλειας κατά το οποίο το #metoo χτύπησε τον δεύτερο μεγαλύτερο εργοδότη στον κόσμο.To 2018 στην Αμερική περίπου είκοσι χιλιάδες hi-tech υπάλληλοι της Google έκαναν απεργία με αφορμή τον υποκριτικό χειρισμό της εταιρείας απέναντι σε σεξουαλικές παρενοχλήσεις από ανώτερα στελέχη. Στη Σουηδία ξεκίνησε από την Ακαδημία Νόμπελ και διαχύθηκε σε όλα τα επαγγέλματα. Στη Γαλλία με το αντίστοιχο #BalanceΤonPorc («αποτίναξε το γουρούνι σου») τo κίνημα διαχύθηκε στα σχολεία, στον στρατό, στον ιατρικό κλάδο.Το φαινόμενο ξεκίνησε από το Χόλιγουντ, αλλά αφορά όλους τους κλάδους της κοινωνίας. Στο Κογκρέσο τον Δεκέμβριο του 2017 κατατέθηκε νομοσχέδιο για τη δημιουργία υποστηρικτικού νομικού πλαισίου για τη δημοσιοποίηση των παρενοχλήσεων. Μετά την καταγγελία της Uber δημιουργήθηκε μια κόκκινη γραμμή για καταγγελίες που είχαν ως αποτέλεσμα απολύσεις, ενώ η θέση της εταιρείας στην αγορά σταθεροποιήθηκε έκτοτε. Στη Νότια Κορέα αποσύρθηκαν σχολικά βιβλία που περιείχαν πρόσωπα τα οποία κατηγορούνταν για σεξουαλική παρενόχληση. Στη Γαλλία οργανώνεται, σε συνεργασία με τη δημόσια επιχείρηση των τρένων, καμπάνια ενάντια στη σεξουαλική παρενόχληση στα μέσα μαζικής μεταφοράς.Ο Διεθνής Οργανισμός Εργασίας το 2019 ψήφισε την Οδηγία 190 για τη βία και την παρενόχληση στην εργασία, από την οποία ορίζεται η κακοποίηση στους χώρους εργασίας, με τις εταιρείες να δεσμεύονται να φτιάξουν κανονισμούς και να ορίσουν διαδικασίες προστασίας και ευαισθητοποίησης. Η οδηγία δεν έχει ψηφιστεί ακόμη σε πολλές χώρες, μεταξύ αυτών και η Ελλάδα. Πρωτόκολλα έχουν ήδη υιοθετηθεί από κάποιες εταιρείες, όπως παγκόσμιες ξενοδοχειακές αλυσίδες.Ορμητικό «ποτάμι» σε όλο τον κόσμο    Μιλώντας δημόσια για όλα όσα μας έμαθαν πως πρέπει να μένουν ανείπωτα και εντός των τειχών (και ενίοτε εντός ακόμα και των εσωτερικών μας τειχών), μιλώντας δυνατά για τον βιασμό, την κακοποίηση, τις διακρίσεις, οι άνθρωποι σε όλο τον κόσμο που μπαίνουν μέσα στο ορμητικό ποτάμι του #metoo πέτυχαν πολλά και διεκδικούν άλλα τόσαΟι γυναίκες του κόσμου τα τελευταία χρόνια βγαίνουν μαζικά στον δρόμο και με εκρηκτικές διαμαρτυρίες ζητώντας δικαίωση. Από το «Ούτε Μία Λιγότερη» της Αργεντινής ώς το τουρκικό «#UykularınızKaçsın» («Ας χάσεις τον ύπνο σου») το αίτημα είναι ενιαίο και οικουμενικό: αυτός ο κόσμος πρέπει να αλλάξει.Στην Ελλάδα, που το γυναικείο κίνημα έχει δώσει επί δεκαετίες πολλές σοβαρές μάχες και το ΛΟΑΤΚΙ κίνημα αγωνίζεται σθεναρά επίσης, επιτέλους τα ζητήματα έμφυλης καταπίεσης μπαίνουν στην κεντρική πολιτική σκηνή. Αλλά και στα Βαλκάνια, τη γειτονιά μας, οι γυναίκες διεκδικούν την αλλαγή. Στη Σερβία τον Ιανουάριο η Milena Radulovic, μια 26χρονη ηθοποιός, κατήγγειλε πως όταν ήταν ακόμη ανήλικη την κακοποίησε σεξουαλικά γνωστός καθηγητής και σκηνοθέτης - ακολούθησαν κι άλλες γυναίκες που έσπασαν τη σιωπή τους. Σύντομα οι καταγγελίες πυροδότησαν αλυσιδωτές αντιδράσεις σε Κροατία, Σλοβενία, Βόρεια Μακεδονία και Ομοσπονδία Βοσνίας & Ερζεγοβίνης.Οι γυναίκες συναντιούνται σε αυτόν τον κοινό αγώνα και μοιάζει σαν η φωνή της μιας να απηχεί τις φωνές των άλλων, πυροδοτώντας μάχες στον χώρο και τον χρόνο. «Σήμερα είναι μια νίκη για όλες τις γυναίκες» δήλωνε δύο χρόνια πριν από το δικό μας βαλκανικό #metoo, η 23χρονη τότε Khadija Siddiqui έξω από το Ανώτατο Δικαστήριο του Πακιστάν. Ο δρόμος προς τη δικαιοσύνη για τη φοιτήτρια Νομικής δεν ήταν εύκολος. Οταν τo 2016 βρέθηκε 23 φορές μαχαιρωμένη από τον πρώην σύντροφό της, ο δράστης κατάφερε να βγει αλώβητος από τη δικαστική διαμάχη. Και τότε η Khadija έγινε χάσταγκ. Το #JusticeforKhadija έγινε τρέντινγκ στο twitter με πάνω από δύο εκατομμύρια χρήστες του διαδικτύου να τραβούν στην υπόθεση το ενδιαφέρον διεθνών ΜΜΕ. Η Khadija κέρδισε την έφεση.Η αλλαγή που επέφερε το #metoo ήταν διάχυτη σε όλα τα πεδία της σύγχρονης ζωής, από τη γλώσσα μέχρι τη νομοθεσία. Ακόμη και το Βατικανό δεν στάθηκε εξαίρεση. Το #churchtoo ήρθε το 2017 στο προσκήνιο και αφορούσε τη σεξουαλική κακοποίηση από ηγετικές φιγούρες της Καθολικής Εκκλησίας - καλόγριες, επηρεασμένες από το φεμινιστικό κίνημα, κατήγγειλαν δημόσια τους θύτες. Εκτοτε τουλάχιστον 15 υποθέσεις σεξουαλικής κακοποίησης όπως και περιπτώσεις συγκάλυψης από ιερείς πήραν τον δρόμο της Δικαιοσύνης.Kάθε φορά που αναδύεται ένα κίνημα δεν αργούν να κάνουν την εμφάνισή τους και αντίρροπες δυνάμεις - λευκοί Αμερικανοί οπαδοί του Τραμπ που αντιτείνουν #ΑllLivesMatter στο #BlackLivesMatter ή ρατσιστές που ωρύονται πως «θα έρθουν οι ξένοι να μας πάρουν τις δουλειές». Ετσι κι απέναντι στο #metoo οι μισογύνηδες μιλούν για τη «δικτατορία της πολιτικής ορθότητας» - ένας εύσχημος τρόπος να καλύψουν τον φόβο για την απειλή των προνομίων τους.Η συντηρητική αντίδραση (backlash) απέναντι στο #metoo καταγράφεται και σε έρευνα του Πανεπιστημίου του Χιούστον που πραγματοποιήθηκε το 2019 στις ΗΠΑ: 27% των αντρών αρνούνταν να βρεθούν μόνοι τους σε επαγγελματικό ραντεβού με γυναίκες συναδέλφους, ένας στους πέντε δήλωναν πως δεν θα προσλάμβαναν γυναίκα σε εργασιακή θέση που θα απαιτούσε στενή εργασιακή σχέση (όπως επαγγελματικά ταξίδια), ενώ το ίδιο ποσοστό δηλώνει πως θα ήταν διστακτικό όσον αφορά την πρόσληψη μιας ελκυστικής γυναίκας. Και επειδή ο εσωτερικευμένος μισογυνισμός καλά κρατεί, ο δισταγμός δεν αφορά μόνο τους άντρες. Σε αντίστοιχη έρευνα του 2018, όσο το #metoo βρισκόταν σε αναβρασμό στη χώρα, μία στις δέκα γυναίκες-εργοδότριες επίσης δήλωναν αβέβαιες ως προς την πρόσληψη γυναικών.",2021-02-28 12:05
https://www.efsyn.gr/tehnes/theatro/287308_os-edo-i-siopi-i-asydosia,"«Ως εδώ η σιωπή, η ασυδοσία»","Προς έναν Κώδικα Δεοντολογίας σε χώρους τέχνης και πολιτισμού. Η Διημερίδα που διοργάνωσαν μαζί με την Πρωτοβουλία WOM.A. - Women In Arts, τη Φοιτητική Ενωση για το Φύλο και την Ισότητα (ΦΥΛ.ΙΣ.) και την Ενωση Ασκούμενων και Νέων Δικηγόρων Θεσσαλονίκης (ΕΑΝΔιΘ) έδωσε ήδη το πρώτο υλικό για επεξεργασία.","Οι πρώτες διερευνητικές κινήσεις με στόχο την κατάρτιση Κώδικα Δεοντολογίας για τις τέχνες ξεκίνησαν. Αφορμή στάθηκε ο δημόσιος διάλογος περί έμφυλης βίας που πυροδοτήθηκε από τις πρόσφατες καταγγελίες λεκτικής, σωματικής, σεξουαλικής παρενόχλησης και κακοποίησης σε εργασιακούς χώρους τέχνης και πολιτισμού.Η Πρωτοβουλία των Εργαζομένων στις Τέχνες και τον Πολιτισμό «Support Art Workers», διοργάνωσε πριν από μερικές μέρες τη διημερίδα με τίτλο «Respect Art Workers: Προς έναν Κώδικα Δεοντολογίας για τις Τέχνες». Στην ανοιχτή διαδικτυακή συνάντηση ομάδων εργασίας συμμετείχαν ομιλητές από ελληνικά ιδρύματα και συλλογικότητες πολιτισμού και έρευνας, εκπρόσωποι καλλιτεχνικών ελληνικών σωματείων και φορέων από το εξωτερικό που έχουν ήδη συμπεριλάβει στη λειτουργία τους παρόμοιους κώδικες.Οι Support Art Workers δηλώνουν ικανοποιημένοι από το αποτέλεσμα αυτής της πρώτης συνάντησης. Πιστεύουν πως ο κώδικας δεοντολογίας που θα δημιουργηθεί και θα εφαρμοστεί άμεσα από όλους τους φορείς πολιτισμού, θα αποτελέσει μια ηχηρή απάντηση στο ερώτημα του πώς θέλουν να δουλεύουν στο εξής στον χώρο εργασίας τους.«Ο κώδικας δεν θα απαντήσει μια για πάντα, φυσικά, αλλά με έναν δυναμικό χαρακτήρα συνεχούς αναδιαμόρφωσης που θα τίθεται προς επανεξέταση σε τακτά χρονικά διαστήματα. Οπως εύστοχα αναφέρθηκε στο πλαίσιο της διημερίδας μας, ο κώδικας δεν θα κλείσει θέματα αλλά θα ανοίξει ερωτήματα, δρώντας προληπτικά και, κυρίως, διαμορφώνοντας συνθήκες επιμόρφωσης, ώστε μέσα από την εφαρμογή του να τίθενται κανόνες και να καλλιεργείται μια άλλου είδους συνειδητοποίηση που να αντιστρέφει πολλές από τις εμπεδωμένες αντιλήψεις και πρακτικές εξουσιαστικής συμπεριφοράς.Ο κώδικας θα στοχεύει στη ρύθμιση των δικαιωμάτων των εργαζομένων, καθώς και των δεσμεύσεων των φορέων πολιτισμού, χωρίς γκρίζες ζώνες και παρερμηνείες, σχετικά με ζητήματα σεξουαλικής παρενόχλησης, σωματικής, λεκτικής ή ψυχολογικής κακοποίησης και κάθε είδους διάκρισης (στη βάση φύλου, σεξουαλικού προσανατολισμού, εθνικότητας, ηλικίας, κ.λπ.).Θα ορίζει επίσης τις διαδικασίες χειρισμού πιθανών καταγγελιών και τις διαδικασίες ενημέρωσης και εκπαίδευσης των εργαζομένων του εκάστοτε φορέα πάνω σ’ αυτά τα ζητήματα. Είναι σαφές πως μια τόσο ριζική αλλαγή νοοτροπίας δεν θα μπορούσε ποτέ να ρυθμιστεί μόνο με την απλή συγγραφή ενός κώδικα. Θέλει συνεχή προσπάθεια, εκπαίδευση, ενημέρωση και συνδιαλλαγή. Για τον λόγο αυτό, ένας τέτοιος κώδικας είναι απαραίτητο να συνδιαμορφωθεί από τους ίδιους τους εργαζόμενους, δηλαδή από τους άμεσα εμπλεκόμενους σε αυτόν, σε στενή σχέση με τις ιδιαιτερότητες του κάθε οργανισμού, κι όχι ερήμην όλων αυτών, από αόριστες επιτροπές του υπουργείου. Ελπίζουμε ο Κώδικας Δεοντολογίας να αποτελέσει μέρος των συλλογικών μας συμβάσεων, με τις οποίες δρα συμπληρωματικά, διασφαλίζοντας τα εργασιακά μας δικαιώματα στην πληρότητά τους».• Πόσο ρόλο έχει παίξει στην ευαισθητοποίηση της κοινωνίας το γεγονός ότι πρόσωπα δημοφιλή και νεαρότερης ηλικίας, προερχόμενα κυρίως από αυτό που, κακώς, αποκαλούμε «εμπορικό θέατρο», τόλμησαν να καταγγείλουν κακοποιητικές συμπεριφορές;Είναι σημαντικό να διαχωρίσουμε εδώ τους επώνυμους από τους μεγαλύτερους σε ηλικία. Πολλοί επώνυμοι καλλιτέχνες, αρχής γενομένης από τη Ζέτα Δούκα, μίλησαν. Γι’ αυτό, άλλωστε, το θέμα πήρε και τη διάσταση που πήρε, ενώ πρόκειται για θέμα γνωστό, όχι μόνο στον χώρο του πολιτισμού αλλά σε όλη την ελληνική κοινωνία, εδώ και δεκαετίες. Αυτό αποδεικνύει και την πολιτική δύναμη που έχουν τα δημοφιλή πρόσωπα. Επειδή όταν μιλάνε ακούγονται, έχουν πολιτικό χρέος προς την κοινότητά τους να μιλάνε ηχηρά για όλα τα κακώς κείμενα και να δημοσιοποιούν τις διεκδικήσεις του κλάδου τους. Επειδή βρίσκονται σε πιο ισχυρή θέση από άλλους συναδέλφους, γυναίκες και άντρες, πρέπει να βγαίνουν μπροστά και να υπερασπίζονται τις κόκκινες γραμμές μας. Να φροντίζουν τους πιο ευάλωτους εργασιακά.• Τι μπορεί να σημαίνει το γεγονός ότι οι περισσότεροι συνάδελφοί σας, πρωταγωνιστές, παλαιότεροι αλλά και νεότεροι, στάθηκαν επιφυλακτικοί, μουδιασμένοι μπροστά στο φαινόμενο; Δεν τοποθετήθηκαν ούτε με μια απλή, ανώδυνη δήλωση συμπαράστασης για τα θύματα.Ναι, συμβαίνει. Είδαμε κάποια επώνυμα πρόσωπα όχι μόνο να σιωπούν, αλλά και να καλύπτουν παιδοβιαστές και κακοποιητές. Σε σημείο που να αναρωτιέται κανείς, πραγματικά, σε τι είδους κοινωνία θέλουν να ζουν αυτοί οι άνθρωποι και τι αρχές έχουν. Είδαμε επώνυμα πρόσωπα να απογοητεύουν πλήρως όλη τους την κοινότητα με τη στάση τους και τη συγκάλυψη που παρείχαν σε μια, κατά κοινή ομολογία, ανεπαρκέστατη και εχθρική προς τις τέχνες υπουργό Πολιτισμού.Αναφερόμαστε φυσικά στην περίπτωση των 56. Λίγα πράγματα είναι πιο θλιβερά από το να σε παίρνει τηλέφωνο ο εποπτευόμενος φορέας σου και να σου υποδεικνύει ουσιαστικά μια τέτοια κίνηση. Απολύτως τίποτα δεν έχει συνεισφέρει η συντριπτική πλειοψηφία των πρώην και νυν καλλιτεχνικών διευθυντών των δημόσιων φορέων πολιτισμού αλλά και ορισμένων δημοσιογράφων πολιτιστικού ρεπορτάζ. Κι αυτό είναι κάτι που θα το θυμόμαστε. Αν θα έπρεπε να μιλήσουμε ειδικά για τους μεγαλύτερους, θα λέγαμε πως «στο σπίτι του κρεμασμένου δεν μιλάνε για σχοινί». Οι γενιές των σημερινών εξηντάρηδων είναι αυτές που, σε μεγάλο βαθμό και όχι όλοι προφανώς, γαλουχήθηκαν μέσα στις αρχές της πατριαρχίας, τις ασπάστηκαν και τις επέβαλαν σε όλες και σε όλους μας. Οπως είπε κι ένας άλλος επώνυμος πρόσφατα, πρόκειται για άντρες «παλαιάς κοπής».Αδύνατον να διανοηθούν την έννοια της συναίνεσης ή του σεβασμού προς τη γυναίκα ή όποιο άλλο άτομο. Δεν θα περίμενε κανείς από αυτούς να μιλήσουν. Ελπίζουμε, αντιθέτως, να αποτελέσει το κίνημα του metoo τον λόγο να κρυφτούν επιτέλους στις τρύπες τους και να απαλλάξουν τον χώρο μας από τις κακοποιητικές τους συμπεριφορές. Την ίδια στιγμή, για τον ίδιο ακριβώς λόγο, είναι πολύτιμες φωνές όπως αυτές του Ακύλλα Καραζήση, ενός άλλου άντρα της ίδιας γενιάς, που με γενναιότητα διαχωρίζουν τη θέση τους από πολιτικές σκέψεις και πράξεις που μόνο θλίψη προκαλούν.• Πιστεύετε πως ό,τι συμβαίνει αυτόν τον καιρό, η ρήξη που δημιούργησε το κίνημα του metoo, θα επιδράσει αναζωογονητικά στο ελληνικό θέατρο, θα φέρει μια πραγματική κάθαρση στον χώρο σας;Το εγχώριο θέατρο θα προχωρήσει: καμία πρόβα, καμία οντισιόν και κανένα μάθημα καλλιτεχνικής σχολής δεν θα είναι ποτέ ξανά το ίδιο και αυτό θα είναι μια νίκη, κατ’ αρχάς, της νεότερης γενιάς. Ομως, η διεκδίκηση των ημερών είναι να σταματήσουμε να συζητάμε τέτοια ζητήματα στη βάση «επώνυμων» και «ανώνυμων», «σπουδαίων» και «ασήμαντων», «μεγάλων» και «μικρών» ή «νέων», στη βάση επιφανειακών μιντιακών κατηγοριοποιήσεων.Το τραύμα της παρενόχλησης και της κακοποίησης δεν γνωρίζει επώνυμους και ανώνυμους, νέους και μεγαλύτερους. Θέλει κατανόηση και στήριξη τόσο στα άτομα που λόγω της φήμης ή της όποιας άλλης τους δύναμης (επαγγελματικής, προσωπικής κ.λ.π.) βρίσκουν το θάρρος να μιλήσουν, αλλά –ίσως ακόμα πιο πολύ– σε αυτά που δεν έχουν το κουράγιο να το κάνουν. Τουλάχιστον μέχρι αυτή τη στιγμή. Θέλει φροντίδα και συλλογική εγρήγορση για να προστατεύουμε το ένα το άλλο. Είναι γεγονός πως η συνθήκη της πανδημίας και οι συνακόλουθες πολιτικές επιλογές του ΥΠΠΟ οδήγησαν τον κλάδο μας στην ανεργία, χωρίς καμία απολύτως πρόβλεψη για την επιβίωση των εργαζομένων του χώρου σε αρχική φάση.Στη συνέχεια και μόνο κατόπιν πιέσεών μας παρείχαν μια μικρή στήριξη για κάποιους εργαζόμενους μόνο, και χωρίς ποτέ ένα μακροπρόθεσμο πλάνο για το άνοιγμα των πολιτιστικών χώρων και τη λειτουργία τους με συγκεκριμένους όρους. Σε αυτό το θλιβερό πλαίσιο ανύπαρκτης πολιτιστικής πολιτικής δεν έχουμε πολλά περιθώρια φαντασίας. Εξακολουθούμε να διεκδικούμε από την Πολιτεία, πρωτίστως μέσω των σωματείων μας αλλά και μέσω των καλλιτεχνικών διαβουλεύσεων και πρωτοβουλιών που σε αυτή τη δύσκολη χρονιά ευτυχώς έχουν πολλαπλασιαστεί, πάγια αιτήματά μας για το παρόν και το μέλλον του πολιτισμού στη χώρα.• Τι περιμένετε τώρα, έστω, από την ηγεσία του υπουργείου Πολιτισμού;Η υπουργός Πολιτισμού ήταν απούσα εξαρχής. Αυτή είναι μια ξεκάθαρη πολιτική επιλογή. Η καλλιτεχνική σκηνή τής είναι άγνωστη και δεν υπάρχει καμία πρόθεση να τη γνωρίσει, δεν αποτελεί προτεραιότητα, ούτε καν γενικό στόχο της. Οι έννοιες «συμμετοχή», «συμπερίληψη» και «ποικιλομορφία» που περιγράφουν την ουσία ενός πολιτισμού και που σε πολλές ευρωπαϊκές χώρες έχουν προ πολλού ενταχθεί στους στόχους της πολιτιστικής πολιτικής τους –όπως για παράδειγμα στο Ηνωμένο Βασίλειο– απουσιάζουν παντελώς από τις επιλογές του ΥΠΠΟ. Απών επίσης παραμένει και ο υφυπουργός Σύγχρονου Πολιτισμού.Και οι δυο τους εμφανίζονται δημοσίως μόνο για να αποποιηθούν οποιασδήποτε πολιτικής ευθύνης στα σκάνδαλα κακοποιήσεων των ανθρώπων που διόρισαν, και για να κουνήσουν το δάχτυλο στους ανθρώπους του χώρου. Δεν περιμένουμε πολλά από μια υπουργό που δεν εκπροσώπησε και δεν προστάτεψε ποτέ τον χώρο μας.• Ομως δεν θα έπρεπε το υπουργείο να έχει ήδη παραδώσει έναν χάρτη πορείας για το καλοκαίρι, υγειονομικά μέτρα, χωρητικότητες στους ανοιχτούς χώρους, να έχει προτείνει κάποιο συνολικό σχέδιο ανάκαμψης των ανθρώπων των τεχνών;Μα γι’ αυτό διερωτόμαστε:● Γιατί δεν ανοίγουν οι χώροι πολιτισμού με συγκεκριμένες οδηγίες και κανονισμούς, εφόσον σε αυτούς μπορούν να τηρηθούν τα απαραίτητα υγειονομικά μέτρα (χρήση μάσκας, εξαερισμός, έλεγχος στον αριθμό εισερχομένων κ.ά.), όπως ακριβώς συμβαίνει στις περισσότερες χώρες της Ευρώπης, όπου ποτέ δεν έκλεισαν για έναν ολόκληρο χρόνο συνεχόμενα, κι όταν συνέβαινε αυτό, γινόταν με σχέδιο και απόλυτη ενημέρωση προς καλλιτέχνες, εργαζόμενους και φορείς, βοηθώντας τους στον προγραμματισμό;● Γιατί δεν υπάρχει καμία πρόβλεψη για τις σπουδάστριες και τους σπουδαστές στον χώρο του πολιτισμού, που καλούνται να αποφοιτήσουν χωρίς ούτε μια μέρα πρακτικής εξάσκησης;● Γιατί το ΥΠΠΟ δεν έχει εδώ και έναν ολόκληρο χρόνο καταρτίσει ένα συνολικό σχέδιο δράσης που να ανταποκρίνεται στις ανάγκες του κλάδου;● Γιατί πρέπει τα αυτονόητα, όπως η επιβίωση των εργαζομένων στον χώρο του πολιτισμού, να διεκδικούνται από το υπουργείο που τους εκπροσωπεί πολιτειακά;● Γιατί θεωρείται φυσιολογικό μια υπουργός να κρατά στάση σιωπής και απομόνωσης από το σύνολο του κλάδου σε μια περίοδο που κυριολεκτικά έχουν έρθει τα πάνω κάτω;● Από πού κι ώς πού αποσιωπάται η πολιτική ευθύνη μιας υπουργού για τις απευθείας αναθέσεις σε πρόσωπα αναμεμειγμένα σε κακοποιητικές συμπεριφορές;● Ως πότε θα διαφεντεύει την πραγματικότητά μας ο κανόνας της σιωπής, της ασυδοσίας και του αυταρχισμού;Ως εδώ. Τους τελευταίους μήνες, συλλέξαμε από τη βάση των μελών της Πρωτοβουλίας μας αιτήματα του κλάδου μας και θα τα δημοσιεύσουμε σύντομα. Αυτά θα σκιαγραφούν με σαφήνεια τον τρόπο που θέλουμε να λειτουργεί ο πολιτισμός. Αυτή η απελπιστική χρονιά σε κοινωνικό, πολιτικό και υγειονομικό επίπεδο προκάλεσε συσπείρωση στον κλάδο αλλά και μια μεγάλης αξίας μετατόπιση από το εγώ στο εμείς, που διαφαίνεται ασφαλώς και στη σημαντική ενδυνάμωση των σωματείων μας, χωρίς τα οποία η διαπραγμάτευση και διεκδίκηση από το υπουργείο δεν θα ήταν εφικτή. Υπό αυτό το πρίσμα της συλλογικής, συμμετοχικής και συμπεριληπτικής στάσης και δράσης, διαμορφώνονται συνολικά τα αιτήματα του κλάδου μας αλλά και ο Κώδικας Δεοντολογίας, ώστε κανένας και καμία να μην είναι μόνος/η αλλά κι επί της ουσίας να συνδιαμορφώσουμε το τοπίο εργασίας όπως οφείλει να είναι.Κανένας Κώδικας Δεοντολογίας δεν είναι ούτε ευαγγέλιο, ούτε τροχοπέδη για την πρόβα, την εργασία, τη δημιουργικότητα, αλλά η απαραίτητη βάση για ένα υγιές εργασιακό και εκπαιδευτικό πλαίσιο που βάζει οριστικά τελεία σε απαρχαιωμένες αντιλήψεις διακρίσεων και σε κακοποιητικές συμπεριφορές παντός είδους. Είναι συλλογικό και επιτακτικό αίτημα των εργαζομένων στον χώρο του πολιτισμού, θέτοντας από μόνο του ένα όριο που καλεί αντίστοιχα και τους εκάστοτε καλλιτεχνικούς φορείς να το υιοθετήσουν και να το εφαρμόσουν χωρίς «αλλά» και «ίσως». Είναι η ώρα ο φόβος να αλλάξει πλευρά, και τα πρώτα βήματα έχουν ήδη γίνει, από εμάς τους ίδιους τους εργαζόμενους. Οι θεσμοί, τα φεστιβάλ, οι δημόσιοι και ιδιωτικοί φορείς θα υποχρεωθούν να ακολουθήσουν.Να αυξηθεί το κονδύλι για τον πολιτισμό• Θα ζητήσετε να αυξηθεί το κονδύλι για τον πολιτισμό; Ο προϋπολογισμός για το Φεστιβάλ π.χ. είναι συγκεκριμένος, ένα σημαντικό ποσόν φέτος θα διατεθεί στις ξένες παραγωγές που θα φιλοξενηθούν. Με ποιον τρόπο μπορεί να εξασφαλιστούν θέσεις εργασίας για όσο γίνεται περισσότερους ανθρώπους του κλάδου σας;Μετά το λουκέτο ενός ολόκληρου χρόνου, θα πρέπει άμεσα να υπάρξει αύξηση του κονδυλίου. Το υπουργείο έχει ανακοινώσει ότι δεν ξέρει αν θα δοθεί επίδομα στους εργαζόμενους του πολιτισμού μετά τον Φεβρουάριο, ενώ δεν έχει κάνει καμία ανακοίνωση για το άνοιγμα των χώρων πολιτισμού! Αυτό είναι αδιανόητο. Κι αν όντως ισχύσει, θα πρέπει άμεσα να παρθούν μέτρα, ώστε οι εργαζόμενοι να στηριχτούν με άλλον τρόπο, μέσω καλεσμάτων παραγωγής καλλιτεχνικού έργου διαφόρων ειδών.Δεν πρέπει ποτέ να ξεχνάμε ότι δεν μιλάμε μόνο για τους καλλιτέχνες αλλά για πολλές άλλες ειδικότητες που εργάζονται γύρω από το καλλιτεχνικό έργο. Τι θα γίνει με αυτούς; Τι θα γίνει με πολλούς άλλους εργαζόμενους σε άλλους κλάδους; Μας περιμένουν δύσκολες μέρες και οφείλουμε να μείνουμε ενωμένοι και δυνατοί.Σε ό,τι αφορά στις ξένες παραγωγές, δεν είμαστε εμείς κι αυτοί, σε μια συνθήκη πολεμική. Αντιθέτως, μετά τον ένα χρόνο απομόνωσης, είναι απαραίτητο να υπάρξει μια συνδιαλλαγή με τον έξω κόσμο, τους συναδέλφους του εξωτερικού. Το ελληνικό κοινό το έχει επίσης απόλυτη ανάγκη. Μακάρι να δούμε ξένες παραγωγές, να ανοίξει λίγο ο νους μας, γιατί τελευταία έχει φοβηθεί το μάτι μας από την κακαίσθητη αρχαιολαγνεία και παρελθοντολαγνεία της δικτατορίας του «εθνικού» που φιλάει ακροπόλεις και κουμπαριάζει παράνομα με μεγαλοπαράγοντες, ενώ βιάζει εφήβους. Ανέκαθεν οι κοινωνίες προχωρούσαν μέσα από την επαφή τους με το «άλλο», το ξένο, το διαφορετικό.• Πώς θα έπρεπε λοιπόν να μοιραστεί το δημόσιο χρήμα στον πολιτισμό;Δεν μπορεί κανείς να μιλήσει για διανομή κρατικού χρήματος χωρίς να βάλει στο επίκεντρο τις διαδικασίες που προηγούνται και τις σκοπιμότητες που ενέχουν. Στα πάγια αιτήματα της καλλιτεχνικής κοινότητας είναι η διαφάνεια και η αξιοκρατία στις διαδικασίες του ΥΠΠΟ σε σχέση με την επιλογή τόσο των προσώπων που εκπροσωπούν τους πολιτιστικούς θεσμούς όσο και των καλλιτεχνικών προγραμμάτων, σε αντίθεση με απευθείας αναθέσεις προσώπων όπως το παράδειγμα του Δημήτρη Λιγνάδη στο Εθνικό Θέατρο και σε φεστιβάλ όπως το «Ολη η Ελλάδα Ενας Πολιτισμός». Τα τελευταία παραδείγματα συμπυκνώνουν με ακρίβεια τις παθογένειες και τις προτεραιότητες του υπουργείου, εξ αυτών «τα δικά μας παιδιά» και η δήθεν αριστεία, και υποδεικνύουν μια πολιτιστική πολιτική που σε κανένα σημείο δεν τέμνεται με την πραγματικότητα του χώρου μας.Μια λίγο πιο σοβαρή πολιτεία, θα όφειλε άμεσα να αυξήσει τον συνολικό προϋπολογισμό του Φεστιβάλ Αθηνών, αλλά και των τοπικών φεστιβάλ (τόσο σε επίπεδο υπουργείου, όσο και σε επίπεδο τοπικής αυτοδιοίκησης), να κάνει επαρκή κατανομή πόρων ανάλογη των εργαζομένων κάθε τέχνης (ο χορός π.χ. παραμένει μια τέχνη συστηματικά αγνοημένη σε όλα τα επίπεδα), να περιορίσει στο ελάχιστο τις απευθείας αναθέσεις, και να κάνει αξιοκρατικές και πλουραλιστικές καλλιτεχνικές επιλογές. Κάθε θεσμός οφείλει να βασιστεί σε αρχές διαφάνειας, ισονομίας και ίσων ευκαιριών, συνεκτιμώντας ταυτόχρονα τη μεγάλη ανάγκη για εργασία της εγχώριας κοινότητας, κι έτσι να διαμορφώσει μια κατάλληλη κατανομή χρήματος. Το πρόβλημα είναι μακροπρόθεσμο, δεν αφορά μόνο στο καλοκαίρι.Η στήριξη της καλλιτεχνικής δημιουργίας πρέπει να σχεδιαστεί σε βάθος χρόνου και στη βάση μιας ολοκληρωμένης πολιτιστικής πολιτικής. Η πανδημία δεν δημιούργησε την ανεργία και τα προβλήματα του χώρου μας, τα ενέτεινε και τελικά τα επέβαλε σε όλους ανεξαιρέτως. Πριν από την πανδημία, οι εργασιακές ευκαιρίες ήταν και πάλι ελάχιστες, το να μιλάμε σαν το άνοιγμα των θεάτρων να σταματήσει την ανεργία είναι παραπλανητικό. Μόνο με μια μακροπρόθεσμη πολιτιστική πολιτική θα τεθούν τα απαραίτητα θεμέλια και οι ουσιαστικές δομές για μια πραγματική αλλαγή του τοπίου.",2021-03-28 18:47
https://www.efsyn.gr/politiki/297335_den-tha-baloyme-emeis-koykoyles,«Δεν θα βάλουμε εμείς κουκούλες»,"Η Δικαιοσύνη καλείται να διερευνήσει τις καταγγελίες των Αρη Παπαζαχαρουδάκη και Ο.Μ. για βασανισμό τους στη ΓΑΔΑ ● Αποφασισμένη να δώσει τη δύσκολη μάχη, η αναρχική συλλογικότητα Μασόβκα έδωσε συνέντευξη Τύπου έχοντας στο πλευρό της τους δικηγόρους Αννυ Παπαρρούσου, Ιωάννα Κούρτοβικ, Θανάση Καμπαγιάννη και Κώστα Παπαδάκη ● Ηχηρές παρεμβάσεις από τον πατέρα του Βασίλη Μάγγου, τον αγωνιστή Αλκη Ρήγο και πολίτες που έχουν υποστεί κακοποίηση από αστυνομικούς.","Η πρώτη μήνυση εναντίον της Αντιτρομοκρατικής Υπηρεσίας είναι γεγονός. Κατατέθηκε την περασμένη Παρασκευή από τους Αρη Παπαζαχαρουδάκη και Ο.Μ. που έχουν καταγγείλει πολύωρο βασανισμό τους στη ΓΑΔΑ στις 10 Απριλίου 2021 και παρουσιάστηκε το Σάββατο σε συνέντευξη Τύπου στο προαύλιο της Νομικής Σχολής Αθηνών. Δεν υπήρχε πιο κατάλληλος χώρος από το περιβάλλον μιας σχολής που διδάσκει εκατοντάδες φοιτητές πώς να υπερασπίζονται τα δικαιώματα των πολιτών για να μιλήσει ο Αρης Παπαζαχαρουδάκης για τον σκοπό της μήνυσης: «Να είμαστε με τον Ο.Μ. οι τελευταίοι βασανισθέντες».Ο Ο.Μ. δεν ήταν δίπλα του, είναι προσωρινά κρατούμενος, καθώς κατηγορείται για απόπειρα ανθρωποκτονίας του αστυνομικού που τραυματίστηκε στα επεισόδια της Νέας Σμύρνης μετά τη μαζική κινητοποίηση ενάντια στην αστυνομική βία. Ομως δίπλα στον Αρη Παπαζαχαρουδάκη ήταν οι δικηγόροι Αννυ Παπαρρούσου, Ιωάννα Κούρτοβικ, Θανάσης Καμπαγιάννης και Κώστας Παπαδάκης, που έχουν αναλάβει να σηκώσουν το νομικό βάρος της μήνυσης εναντίον μιας Υπηρεσίας που χαίρει υψηλής προστασίας από το υπουργείο Προστασίας του Πολίτη και την κυβέρνηση.    Αρης ΠαπαζαχαρουδάκηςΜια μέρα θα διασχίσουμε το μονοπάτι «Βασίλειος Μάγγος» και δεν θα σταματήσουμε να το διασχίζουμε εφ’ όρου ζωήςΔίπλα τους ήταν επίσης δεκάδες πολίτες· σύντροφοι του Αρη στην αναρχική συλλογικότητα Μασόβκα, διαδηλωτές που έχουν υποστεί κακοποίηση κατά τη σύλληψή τους (Ηλίας Λάμπρου, Λάμπρος Γούλας, Πέτρος Καπετανόπουλος), ο πανεπιστημιακός Αλκης Ρήγος από τον Σύλλογο Φυλακισθέντων και Εξορισθέντων στην Αντίσταση, εκπρόσωποι του Δικτύου για τα Κοινωνικά και Πολιτικά Δικαιώματα, της Πρωτοβουλίας για τα Δικαιώματα των Κρατουμένων, της Πρωτοβουλίας Δικηγόρων και Νομικών, της Εναλλακτικής Παρέμβασης Δικηγόρων Αθήνας κ.ά.Ομως η παρέμβαση, που, αν και τηλεφωνική, προκάλεσε έντονη συναισθηματική φόρτιση, ήταν του Γιάννη Μάγγου, που πριν από έναν χρόνο έχασε τον γιο του, Βασίλειο, ύστερα από βασανισμό στην Αστυνομική Διεύθυνση Μαγνησίας. «Ντρέπομαι ως πολίτης αυτής της χώρας για το αποτρόπαιο περιστατικό που συνέβη στον Αρη και τον Ο.Μ. Η περίπτωσή τους έχει κοινά χαρακτηριστικά με του Βασίλειου. Είναι και τα τρία περιστατικά στοχευμένης αστυνομικής βίας και αυθαιρεσίας που ακολούθησαν μετά από δύο μεγάλες κινητοποιήσεις. Είναι καθαρά περιπτώσεις βασανισμών». Οπως είπε ο Αρης Παπαζαχαρουδάκης, «μια μέρα θα διασχίσουμε το μονοπάτι “Βασίλειος Μάγγος” και δεν θα σταματήσουμε να το διασχίζουμε εφ’ όρου ζωής».Η μήνυση του Αρη και του Ο.Μ. στρέφεται κατά αγνώστων, αφού η Υπηρεσία Εσωτερικών Υποθέσεων δεν απάντησε ποιοι αστυνομικοί είχαν βάρδια το επίμαχο διάστημα. «Το υπουργείο Προστασίας του Πολίτη διέψευσε αμέσως την καταγγελία του Αρη και στράφηκε κατά της “Εφημερίδας των Συντακτών”, που τη δημοσιοποίησε, χωρίς να τηρήσει τους τύπους και να τη διερευνήσει πρώτα», παρατήρησε η Αννυ Παπαρρούσου. Στο ερώτημα ποιος είναι ο λόγος του βασανισμού, απάντησε: «Υπάρχει ένα μίσος και μια τιμωρητική διάθεση απέναντι στον εσωτερικό εχθρό, γιατί μιλάμε για κρατούμενους από τον αναρχικό ή αριστερό χώρο».Στους «Ανθρωποφύλακες» του Περικλή Κοροβέση και στο εγχειρίδιο των βασανιστών σε όλο τον κόσμο παρέπεμψε ο Θανάσης Καμπαγιάννης. Χαρακτήρισε «τολμηρή» τη μήνυση επειδή «εκθέτει αγωνιστές απέναντι στην εκδικητικότητα του κρατικού μηχανισμού και γι’ αυτό η επιλογή της μάχης πρέπει να τύχει στήριξης». Για τη Μασόβκα, «ο εύκολος δρόμος θα ήταν η σιωπή μας, αλλά ακολουθούμε μια δύσβατη διαδρομή σε δύο διαφορετικές κατευθύνσεις: η πρώτη είναι η δυσκολία που προκαλεί στους ίδιους τους εξουσιαστές να εξαναγκάζονται, εμμέσως μεν, να είναι υπόλογοι στους δικούς τους κανόνες. Η δεύτερη είναι το στοίχημα της συνέλευσης, να μπορέσουμε να διεκδικήσουμε αυτά που από το δικό μας μετερίζι φαίνονται αυτονόητα». Με τα ξύλινα εργαλεία των σκλάβων στα βαμβακοχώραφα απέναντι στα επικίνδυνα μεταλλικά εργαλεία των επιτηρητών τους παρομοίασε τη μήνυση ο Αρης Παπαζαχαρουδάκης.Πλέον η διερεύνηση της υπόθεσης μετακυλίεται στη Δικαιοσύνη και η Ιωάννα Κούρτοβικ συμπεριέλαβε το δικαστικό σώμα στους τρεις πολύ ισχυρούς πυλώνες προστασίας και κατοχύρωσης της αστυνομικής αυθαιρεσίας. «Δικαστές και εισαγγελείς στη συντριπτική τους πλειοψηφία αντιμετωπίζουν τους αστυνομικούς ως περιβεβλημένους με ένα τεκμήριο αξιοπιστίας, το οποίο μοιάζει αμάχητο», σημείωσε.Ανέφερε ότι οι άλλοι δύο πυλώνες είναι «οι πειθαρχικές διαδικασίες συγκάλυψης της ΕΛ.ΑΣ. και το υπουργείο Προστασίας του Πολίτη που υπερασπίζεται φανατικά τους άνδρες του». Για τον Κώστα Παπαδάκη «η μήνυση θα έχει πολύ μεγάλη δυσκολία να οδηγήσει στην καταδίκη των υπαιτίων, αλλά έχει ένα ευρύτερο καθήκον: τη συλλογική ανάδειξη όλων των περιπτώσεων που έχουν αντιμετωπίσει κακοποίηση και βασανιστήρια και να δημιουργήσει ένα κίνημα σαν το MeToo».Την παλιά κινέζικη παροιμία «Ταξίδι που πάει χίλια μίλια αρχίζει με ένα πρώτο βήμα» θύμισε ο αγωνιστής Αλκης Ρήγος. «Το πρώτο βήμα είναι αυτή η εκδήλωση. Απέναντι στα πολλαπλασιαζόμενα φαινόμενα αστυνομικής αυθαιρεσίας, η επώνυμη αντίσταση είναι και πάλι αναγκαία. Δεν θα βάλουμε εμείς κουκούλες· κουκούλες φοράνε οι μπάτσοι. Με το όνομά μας, την ιδιότητά μας, την ίδια μας τη ζωή, βήμα το βήμα, αλλάζουμε τον κόσμο», σημείωσε.",2021-06-07 14:00
https://www.efsyn.gr/stiles/apopseis/283364_den-ithela-na-geraso-xerontas-oti-den-tolmisa,«Δεν ήθελα να γεράσω ξέροντας ότι δεν τόλμησα»,"«Είναι σαφές ότι έχει ξεκινήσει ένας πόλεμος εναντίον των θυμάτων. Κάτι πρωτοφανές στην εξέλιξη του ελληνικού metoo. Οταν βγήκε με παρρησία και σθένος η Σοφία Μπεκατώρου και μίλησε για την υπόθεσή της, κανένας δεν βγήκε από οποιαδήποτε απέναντι πλευρά να θριαμβολογήσει κάνοντας λόγο για παραγραφείσες υποθέσεις, αντιθέτως εξ αυτού και με την υποστήριξη της κυβέρνησης και των ΜΜΕ κινήθηκε μια ολόκληρη διαδικασία η οποία ανέδειξε άλλους βιασμούς που συνέβησαν στον χώρο του αθλητισμού»","Ο σκηνοθέτης Δημήτρης Καραντζάς από την πρώτη στιγμή που άρχισαν οι επώνυμες καταγγελίες συναδέλφων του για κακοποιητικές συμπεριφορές και σεξουαλική παρενόχληση στο θέατρο στάθηκε δυναμικά στο πλευρό τους. Και κατόπιν, όταν ήρθαν στο φως οι συγκλονιστικές μαρτυρίες αντρών που κατήγγειλαν σεξουαλική παρενόχληση ή βιασμούς κατονομάζοντας ως θύτη τον τέως καλλιτεχνικό διευθυντή του Εθνικού Θεάτρου.Σήμερα καλεί όλους τους συναδέλφους του από τον καλλιτεχνικό χώρο, κι αυτούς που μέχρι τώρα σιωπούν, να πάρουν θέση για τη βία και την κακοποίηση. Γιατί «τα θύματα μας χρειάζονται», «γιατί δεν είναι ώρα για σιωπή».Ε.Μ.Είναι μια οριακή στιγμή. Μια στιγμή που θα φανερώσουμε αν όντως μας αφορά η εξυγίανση του θεατρικού χώρου (που αυτομάτως συνεπάγεται την εκκαθάριση και σε πολλούς άλλους χώρους, μιας και τα εγκλήματα τα οποία έρχονται στο φως αυτές τις μέρες δεν συμβαίνουν μόνο στον χώρο του θεάτρου) ή αν φοβούμενοι τη διατάραξη της όποιας «δημόσιας εικόνας» μας συνεχίσουμε μια παθογένεια ετών του θέατρου: καλές σχέσεις με όλους, διπλωματία, σιωπή και συναίνεση.Αποδείχθηκε πανηγυρικά ότι τα παραπάνω συστατικά ήταν που έτρεφαν λεκτική βία, σωματική κακοποίηση, σεξουαλική κακοποίηση, αποπλάνηση ανηλίκων και βιασμούς – έτρεφαν δηλαδή ένα «τέρας». Εχουμε ενώπιον μας ένα «τέρας» που συντηρείται δεκαετίες από πολιτικούς κύκλους, ισχυρά οικονομικά κεφάλαια και από τη σιωπή ανθρώπων που γνωρίζουν και είναι η στιγμή να δούμε αν θα το μεταπλάσουμε ή θα το γιγαντώσουμε.Με απορία και λύπη παρατηρώ την ηχηρή απουσία συναδέλφων καλλιτεχνών που αρνούνται να πάρουν θέση. Είναι απολύτως θεμιτό να τηρείς στάση αναμονής και να μη σπεύδεις να αποδώσεις κατηγορίες σε φερόμενους ως θύτες που δεν έχουν αποδειχθεί. Είναι όμως απάνθρωπο να μη βάζεις πλάτη, να μην αγκαλιάζεις και να μην ενθαρρύνεις τους ανθρώπους να μιλήσουν.Είναι σαφές ότι έχει ξεκινήσει ένας πόλεμος εναντίον των θυμάτων. Κάτι πρωτοφανές στην εξέλιξη του ελληνικού metoo. Οταν βγήκε με παρρησία και σθένος η Σοφία Μπεκατώρου και μίλησε για την υπόθεσή της, κανένας δεν βγήκε από οποιαδήποτε απέναντι πλευρά να θριαμβολογήσει κάνοντας λόγο για παραγραφείσες υποθέσεις, αντιθέτως εξ αυτού και με την υποστήριξη της κυβέρνησης και των ΜΜΕ κινήθηκε μια ολόκληρη διαδικασία η οποία ανέδειξε άλλους βιασμούς που συνέβησαν στον χώρο του αθλητισμού. Μάλιστα προσεκλήθη από την Πρόεδρο της Δημοκρατίας Κατερίνα Σακελλαρόπουλου – μια ένδειξη τιμής και σεβασμού για το θάρρος της πράξης της.Κατόπιν η Ζέτα Δούκα αποφασιστικά έσπασε το «σπυρί» της κακοποίησης στον χώρο του θεάτρου. Ακολούθησαν η Αννα-Μαρία Παπαχαραλάμπους, η Λένα Δροσάκη και η Πηνελόπη Αναστασοπούλου όπως και η Τζένη Μπότση και η Αγγελική Λάμπρη. Με λόγο δημόσιο, καθαρό, ψύχραιμο έφεραν στο φως άλλες υποθέσεις ακραίας παραβίασης ανθρωπίνων δικαιωμάτων και κακοποίησης. Ολες αυτές οι γυναίκες, δημοφιλείς και γνωστές για το καλλιτεχνικό τους έργο, βγήκαν χωρίς κανένα σύστημα να τις στηρίζει, ατομικά η ομαδικά, και κατήγγειλαν φρικιαστικά πράγματα. Ορθώς τις χειροκροτήσαμε, σταθήκαμε σύσσωμοι στο πλευρό τους. Οι μαρτυρίες αυτές -ευτυχώς- δεν βρήκαν κανέναν αντίλογο, δεν τόλμησε κανείς -ευτυχώς- να καταφερθεί εναντίον τους και ούτε να τρομοκρατήσει δημόσια ή να σταματήσει οποιονδήποτε άλλον να τις υπερασπιστεί ή και να παραδειγματιστεί και να πάει να καταθέσει τη δική του πιθανή κακοποίηση για τα άτομα που κατήγγειλαν ως θύτες (γεγονός που μένει να αποδειχθεί).Τώρα όμως βρισκόμαστε μπροστά σε μια τερατωδία. Ο πρώτος άνθρωπος που έδωσε συνέντευξη (ως Νίκος Σ.*) με την οποία φωτογράφιζε τον τέως καλλιτεχνικό διευθυντή του Εθνικού Θέατρου Δημήτρη Λιγνάδη (συνέντευξη που πυροδότησε και την παραίτηση του κ. Λιγνάδη, όπως ανέφερε η υπουργός Πολιτισμού κ. Μενδώνη – η οποία παραίτηση κατόπιν ονομάστηκε αποπομπή από τον υπουργό Επικρατείας κ. Γεραπετρίτη) λοιδορήθηκε ως αναξιόπιστος και έδωσε αφορμή σε μερίδα του Τύπου να μιλήσει για πιθανή ανακρίβεια και κατασκευή της συνέντευξης, προσβάλλοντας έτσι και τη δημοσιογράφο Ναταλί Χατζηαντωνίου η οποία από την πρώτη στιγμή δήλωσε ότι έχει στα χέρια της το ονοματεπώνυμό του και είναι στη διάθεση των αρχών. Εξ αρχής υπήρξε απόπειρα τρομοκρατίας και επίθεσης σε όποιον θα τολμούσε να αγγίξει αυτό το θέμα.Η επίθεση αυτή δεν βρήκε πρόσφορο έδαφος και αντιθέτως άρχισαν τα φερόμενα ως θύματα του συγκεκριμένου φερόμενου ως θύτη να πολλαπλασιάζονται, καθώς όλο και περισσότεροι άνθρωποι έβρισκαν το ψυχικό σθένος να αφηγηθούν τα πιο βαθιά κρυμμένα τραύματά τους – κάτι το οποίο οδήγησε σε ένταλμα σύλληψης του φερόμενου ως θύτη με την κατηγορία του βιασμού κατά συρροή.Και αμέσως η ιστορία άρχισε να αντιστρέφεται, τα θύματα έγιναν πεδίο βολής για ανταλλαγή πυρών μεταξύ των κομμάτων, ενώ μερίδα του Τύπου άρχισε να χαρακτηρίζει ως «αντιπολίτευση» όσους τόλμησαν να σταθούν δίπλα στα θύματα προκειμένου να τους αποδομήσουν και εξ αντανακλάσεως να αποδυναμώσουν τη φωνή των θυμάτων.Το αποκορύφωμα ήρθε όταν ανέλαβε την υπόθεση γνωστός ποινικολόγος, που κατάφερε να εμφανίζεται ταυτόχρονα σε όλες τις τηλεοπτικές εκπομπές επί 24ώρου βάσεως, προσβάλλοντας την προσωπικότητα των ανθρώπων που κατήγγειλαν ή μήνυσαν τον φερόμενο ως θύτη, ποινικοποιώντας την ομοφυλοφιλία και χρησιμοποιώντας κάθε μέσο για να τους εξευτελίσει, με πρακτικές που μας θύμιζαν δεκαετίες ακραίου συντηρητισμού, με κύριο στόχο να σταματήσει τις καταγγελίες, τις μαρτυρίες και τις πιθανές καταθέσεις άλλων πιθανών θυμάτων. Ξαφνικά τα θύματα έσβησαν από τα μέσα ενημέρωσης, έσβησε ακόμα και ο καταγγελλόμενος τέως καλλιτεχνικός διευθυντής και το μόνο που έμεινε να λάμπει είναι η ρητορική μίσους, τα «ισχυρά» άλλοθι του κατηγορούμενου και η συστηματική μείωση των θυμάτων αλλά και όσων τα υποστήριζαν. Η πρακτική αυτή είναι γνωστή και δοκιμασμένη – και όχι απαραίτητα επιτυχημένη.Αυτό που τώρα και πάντα είχε σημασία είναι τα θύματα. Οι άνθρωποι αυτοί που έξυσαν τις πιο βαθιές πληγές τους και βρήκαν τη δύναμη να βγουν ανώνυμα ή επώνυμα και να τις αναβιώσουν προκειμένου κάποτε να λυτρωθούν. Κραυγές ανθρώπων που από παιδιά κακοποιήθηκαν, αποπειρώνται να σταθούν στα πόδια τους και να αντιμετωπίσουν κατά πρόσωπο αυτόν που καταγγέλλουν ως βασανιστή τους. Αυτοί οι άνθρωποι μας χρειάζονται.Αυτοί οι άνθρωποι βγήκαν ανοιχτά και μίλησαν για τη σεξουαλική τους ταυτότητα – κάτι που ακόμα για μεγάλη μερίδα του κόσμου είναι ταμπού. Αυτοί οι άνθρωποι που είχαν απωθήσει υποθέσεις βιασμού και τραυματισμού -μη παραγεγραμμένου- μοιράστηκαν τις εμπειρίες, ίσως πρώτη φορά, με τους δικούς τους ανθρώπους, φίλους και οικογένεια. Αυτοί οι άνθρωποι στάθηκαν στο ύψος των περιστάσεων και έδωσαν μια κλοτσιά στον συντηρητισμό και στο σύστημα που εκτρέφει και συντηρεί κτηνωδίες. Αυτοί λοιπόν οι άνθρωποι -που δεν είχαν την τύχη να έχουν την επωνυμία των προαναφερθεισών θαρραλέων γυναικών- πάνε να στοχοποιηθούν ως αναξιόπιστοι και να βιαστούν ξανά από ερωτήσεις όπως «γονείς δεν είχαν αυτά τα παιδιά και πήγαιναν σε διαμερίσματα μέσα στη νύχτα;» – όπως δυστυχώς ακούσαμε δημοσιογράφο να λέει σε τηλεοπτικό σταθμό. Πάνε να κατηγορηθούν ως «συνοδοί» -αυτό υποθέτω εννοούσε ο δικηγόρος του κατηγορούμενου λέγοντας την ακατανόητη φράση «επαγγελματίες ομοφυλόφιλοι»- και απορείς πώς η έννοια του «συνοδού» ή της «πόρνης» αποτελεί από μόνο του κατηγορία ή στοιχείο εναντίον τους (χωρίς να υπάρχει βέβαια κανένα στοιχείο περί ενασχόλησης των θυμάτων με την πορνεία). Σαν να υπονοείται ότι αν μια πόρνη πέσει θύμα βιασμού, δεν μπορεί να το καταγγείλει επειδή είναι πόρνη. Η νοημοσύνη και η ψυχραιμία της κοινωνίας δοκιμάζονται και παραβιάζονται αυτές τις μέρες.Εξ όσων γνωρίζω δεν είμαστε σε κοινωνία που δολοφονεί τους ομοφυλόφιλους, ούτε προτείνει τον λιθοβολισμό μιας πόρνης. Η ηθική έχει αλλάξει διάσταση και δεν εντοπίζεται στον άκρατο πουριτανισμό και τη δημιουργία «κακών» εντυπώσεων με μπαγιάτικες ρητορικές -αλήθεια, όλα αυτά δεν εμπίπτουν στον ρατσιστικό νόμο που ψηφίστηκε;-, αλλά στον αλληλοσεβασμό, στην ανοχή και ασφαλώς στην αναγνώριση του τεκμηρίου αθωότητας. Ολες οι γραμμές υπεράσπισης είναι θεμιτές, αρκεί να μην προσβάλλονται και να μη διασύρονται δημοσίως άτομα που έχουν ακόμα πολλά χρόνια μπροστά τους για την όποια ψυχική τους αποκατάσταση. Δεν πρέπει να επιτρέψουμε ως κοινωνία να «τιμωρηθούν» εκ νέου για το τραύμα ή τον σεξουαλικό προσανατολισμό τους – προσανατολισμό που εξ όσων αναφέρει ο δικηγόρος τού καταγγελλόμενου έχει και ο ίδιος ο εντολέας του. Απορίας άξιον λοιπόν με ποιον τρόπο στρέφεται κατά της ομοφυλοφιλίας υπερασπιζόμενος έναν ομοφυλόφιλο ή αμφιφυλόφιλο.Αυτοί οι άνθρωποι, τα θύματα, μας χρειάζονται! Καλώ όλους τους συναδέλφους μου από τον καλλιτεχνικό χώρο να πάρουν θέση για τη βία και την κακοποίηση. Ας ενθαρρύνουμε τους ανθρώπους που μας χρειάζονται. Εύχομαι ο δημόσιος διάλογος να γίνεται με σεβασμό, να σταματήσει ο διασυρμός (είτε του θύματος είτε του θύτη), να σταθούμε δίπλα στα παιδιά που μας χρειάζονται και τρομοκρατούνται καθημερινά από δηλώσεις και κινήσεις-πυροτεχνήματα. Εύχομαι να μείνουμε μια ενωμένη γροθιά ενάντια σε οποιαδήποτε μορφή βίας. Εύχομαι τα κόμματα να σταματήσουν να μιλάνε για τις πολιτικές τους και να μιλήσουν για τα θύματα.Αυτοί οι άνθρωποι μας χρειάζονται! Δεν είναι ώρα για σιωπή.* Ο Νίκος Σ., που τυγχάνει να γνωρίζω προσωπικά, μου είπε κάποια στιγμή: «Οφειλα να μιλήσω. Δεν θα ήθελα να γεράσω και κοιτώντας προς τα πίσω να ξέρω ότι δεν τόλμησα».** Τη στιγμή που γράφονταν αυτές οι γραμμές δημοσιοποιήθηκε το υπόμνημα του κ. Λιγνάδη, στο οποίο αναφέρει ότι: «Η υπόθεση είναι κατασκευασμένη από τους δικηγόρους του ΣΕΗ, από το ίδιο το σωματείο που φθονεί το υψηλό του έργο και από τον Σπύρο Μπιμπίλα που είναι μέτριος ηθοποιός»… Η αλαζονεία συνήθως συντρίβεται. Ουδέν άλλο σχόλιο.",2021-02-27 14:37
https://www.efsyn.gr/kosmos/boreia-ameriki/283589_se-kloio-o-koyomo,Σε κλοιό ο Κουόμο,"Τη διεξαγωγή ανεξάρτητης έρευνας ζητούν πολλοί αιρετοί εναντίον του κυβερνήτη της Νέας Υόρκης και προβεβλημένου στελέχους των Δημοκρατικών, που καταγγέλλεται για σεξουαλική παρενόχληση από δύο πρώην συνεργάτιδές του.","Το κίνημα #MeToo μπορεί να έφτασε –με πολυετή καθυστέρηση– και στην Ελλάδα, αλλά όπως όλοι θυμόμαστε ξεκίνησε από την Αμερική, όπου ένας ποταμός καυτών αποκαλύψεων όχι μόνο για παλαιότερους βιασμούς και παρενοχλήσεις, αλλά για μια συνολικότερη φαλλοκρατική κουλτούρα σεξουαλικής εκμετάλλευσης σε βάρος «υφισταμένων» ή εξαρτημένων από την εκάστοτε ανδρική εξουσία εργαζόμενων γυναικών «έκαψαν» ή έστω... τσουρούφλισαν μια μακρά σειρά από πανίσχυρα αρσενικά στην πολιτική, στα ΜΜΕ και στη βιομηχανία του πολιτισμού.Και μπορεί το κύμα κάποια στιγμή να καταλάγιασε, ιδίως μετά τη βαριά καταδίκη του μεγαλοπαραγωγού-βιαστή Χάρβεϊ Γουάινστιν και την αυτοκτονία στη φυλακή του «νταβατζή των πλουσίων» και σούπερ-τράφικερ ανήλικων κοριτσιών Τζέφρι Επστάιν- αλλά δεν έσβησε: αντίθετα, τα τελευταία 24ωρα «φούσκωσε» και πάλι, μετά τις καταγγελίες δύο γυναικών για σεξουαλική παρενόχληση σε βάρος του κυβερνήτη της Νέας Υόρκης και προβεβλημένου στελέχους των Δημοκρατικών, του Αντριου Κουόμο.Την αρχή έκανε την περασμένη Τετάρτη μια πρώην οικονομική σύμβουλος του Κουόμο, η 36χρονη σήμερα Λίντσεϊ Μπόιλαν, που κατηγόρησε τον 63χρονο πολιτικό ότι την παρενόχλησε σεξουαλικά όταν εργαζόταν για λογαριασμό του, το διάστημα 2015-18.Συγκεκριμένα κατήγγειλε ότι ο Κουόμο τη φίλησε διά της βίας στο στόμα, της πρότεινε να παίξουν μια παρτίδα στριπ-πόκερ και προσπαθούσε συστηματικά να την αγγίξει «στην πλάτη, τα μπράτσα, τις γάμπες».Ο Κουόμο διέψευσε τα πάντα, αλλά το Σάββατο ακόμη μια πρώην σύμβουλος, η 25χρονη Σαρλότ Μπένετ, κατήγγειλε στους New York Times ότι ο Κουόμο την παρενόχλησε σεξουαλικά πολύ πιο πρόσφατα, το καλοκαίρι του 2020, όταν δούλεψε στο επιτελείο του κατά το πρώτο κύμα της πανδημίας.Στην περίπτωση αυτή, βέβαια, τα όρια του τι θεωρείται ή όχι «σεξουαλική παρενόχληση» είναι πιο διασταλτικά: η Μπένετ υποστήριξε πως ο κυβερνήτης ναι μεν δεν την ακούμπησε ποτέ, αλλά στην ουσία «της την έπεσε» στις αρχές Ιουνίου με πλάγιο τρόπο, αφού της είπε ότι είναι ανοιχτός για γνωριμίες με γυναίκες κοντά στην ηλικία των 20 ετών και τη ρώτησε πώς βλέπει εκείνη μια τέτοια διαφορά ηλικίας.Αποτυχημένη ρελάνς«Κατάλαβα ότι ο κυβερνήτης ήθελε να κάνει σεξ μαζί μου και ένιωσα τρομερά άβολα και φοβισμένη», είπε η Μπένετ στους Times, προσθέτοντας ότι μετά από μια κουβέντα με τον προσωπάρχη και νομικό σύμβουλο του κυβερνήτη, μετατέθηκε σε άλλο πόστο και κυρίως... κτίριο από τον Κουόμο, με αποτέλεσμα το θέμα να λήξει εκεί.Ο κυβερνήτης φυσικά διέψευσε και πάλι την καταγγελία, υποστηρίζοντας μάλιστα πως ήθελε να στηρίξει την Μπένετ, επειδή εκείνη του είχε εκμυστηρευτεί ότι είχε πέσει θύμα σεξουαλικής επίθεσης!Οπως και να ‘χει, ο Κουόμο βρίσκεται πλέον σε δύσκολη θέση, καθώς πολλοί συνεργάτες του Νεοϋορκέζοι πολιτικοί αλλά και αιρετοί εκπρόσωποι της Πολιτείας, μεταξύ των οποίων ο (επίσης Δημοκρατικός) δήμαρχος της Νέας Υόρκης, Μπιλ ντε Μπλάζιο, αλλά και η οργάνωση-ομπρέλα κατά των σεξουαλικών εγκλημάτων Time’s Up ζητούν τώρα τη διεξαγωγή ανεξάρτητης έρευνας για αυτές τις κατηγορίες. Χτες, ο «στριμωγμένος» πολιτικός επιχείρησε ρελάνς, ζητώντας και ο ίδιος την «πλήρη εξέταση» των κατηγοριών, με επικεφαλής έναν πρώην ομοσπονδιακό δικαστή.Αλλά όλα δείχνουν πως δεν θα ξεμπερδέψει τόσο εύκολα, καθώς έχει ήδη χάσει μεγάλο μέρος της δημοτικότητάς του λόγω των εγκληματικών λαθών που έκανε στην αντιμετώπιση του πρώτου κύματος της πανδημίας, ιδίως όσον αφορά τη (μη) προστασία αλλά και την υποκαταμέτρηση των χιλιάδων θανάτων από Covid-19 σε οίκους ευγηρίας και άλλες «ευαίσθητες» δομές που βρίσκονταν υπό την εποπτεία του, υπόθεση για την οποία ήδη διεξάγεται ομοσπονδιακή εισαγγελική έρευνα.Μην ξεχνάμε πως... παρά το «ντεμαράζ» της Καλιφόρνιας, που πριν από λίγες μέρες την ξεπέρασε σε συνολικούς θανάτους από Covid με 45.000 νεκρούς, η Νέα Υόρκη παραμένει μαύρη «πρωταθλήτρια» σε ποσοστό, με 228 θανάτους ανά 100.000 κατοίκους.",2021-03-01 06:00
https://www.efsyn.gr/ellada/koinonia/287374_o-lignadis-ekmetalleytike-ti-dyskoli-ilikia-tis-efibeias-moy,«O Λιγνάδης εκμεταλλεύτηκε τη δύσκολη ηλικία της εφηβείας μου»,"Η ηλικία του, οι γνώσεις του, το κοινωνικό του στάτους δημιουργούσαν εκ των πραγμάτων μια συνθήκη που λειτουργούσε ως εργαλείο χειραγώγησης ανήλικων παιδιών. Δεν νοείται όμως συγκατάθεση σε σεξουαλικές πράξεις όταν έχει δημιουργηθεί συνθήκη χειραγώγησης. Ακόμα και άτομα άνω των 15 ετών, όταν εμπλακούν σε ένα τέτοιο «πλέγμα», είναι αδύνατο να συναινέσουν με ελευθερία βούλησης ➤ Ο,τι κι αν πουν τα δικαστήρια, εμείς γνωρίζουμε. Το βλέπουμε ο ένας στα μάτια του άλλου. Είναι συγκινητικό και όμορφο γιατί ο ένας δίνει στον άλλο δύναμη. Και την έχουμε αυτή τη δύναμη εμείς, ειδικά σε σχέση με ορισμένους ομοφυλόφιλους της παλαιάς γενιάς, όπως είναι κι ο Δημήτρης Λιγνάδης.","«Η τοξική αρρενωπότητα δε με τρομάζει. Ίσα-ίσα μου φαίνεται πολύ απλοϊκή», λέει η Τζεφ Μοντάνα. Γελάει. Γελάει κι όταν διηγείται πώς, αφού σπούδασε καλλιτεχνικό management στο Λονδίνο, έκανε μεταπτυχιακό στο Λος Αντζελες πάνω στην επικοινωνία και εργάστηκε για ένα διάστημα στη μουσική βιομηχανία, μανατζάρισε αργότερα τους Slayer «τους πιο βαρβάτους άντρες που μπορείς να φανταστείς. Κι όμως τα κατάφερα μια χαρά!». Ναι. Γελάμε αρκετές φορές μαζί σ΄αυτή τη συνέντευξη που, χάρη στη συνομιλήτριά μας, κατορθώνει να έχει τελικά φωτεινό πρόσημο, παρότι διασχίζει και μία πολύ σκοτεινή περίοδο.Να, ακριβώς όπως είναι μέχρι εδώ η ζωή της Τζεφ. Το πανέμορφο, διάσημο διεθνώς, non binary μοντέλο με την συναρπαστική πορεία στις μεγαλύτερες πασαρέλες, στο φακό των σπουδαιότερων φωτογράφων και στα εξώφυλλα των επιδραστικότερων περιοδικών Μόδας του κόσμου, υπήρξε κάποτε κι ένα transgender παιδί στην ελληνική επαρχία, το οποίο έπρεπε να δώσει μόνο του τον αγώνα της προσωπικής, καταρχάς, αποδοχής της ταυτότητάς του. Δεν είναι, όμως, αυτός ο λόγος που η Τζεφ θέλησε να κάνουμε μαζί αυτή την κουβέντα. Ο λόγος αφορά (και) στην επικαιρότητα της Υπόθεσης Λιγνάδη, στην οποία εκείνη είναι μάρτυρας, όχι, όμως μάρτυρας υπεράσπισης όπως είπαν και έγραψαν ορισμένα Media. Αλλά δεν χρειάζονται άλλες διευκρινίσεις.Η Τζεφ τα λέει όλα, συγκροτημένα και σταράτα, με τα εξαιρετικά ελληνικά που (της επισημαίνω ότι) μιλάει. Το γεγονός ότι είναι μοντέλο, όμορφη και συγχρόνως έξυπνη και καλλιεργημένη, είναι ένα ακόμα στερεότυπο που σπάει η ίδια. Όχι το δυσκολότερο.● Γεννηθήκατε στην Κόρινθο, ζείτε μεταξύ Λος Άντζελες, Βελγίου και Αθήνας. Πόσο δύσκολη αλλά και πόσο συναρπαστική ήταν η πορεία σας μέχρι εδώ;Γεννήθηκα στην Κόρινθο κι από μικρό παιδί είχα, έντονα, αναπτυγμένο το αίσθημα της Δικαιοσύνης. Στην πορεία σπούδασα, μπήκα στη μουσική βιομηχανία, έκανα τον κύκλο μου ως μουσικός manager, μέχρι που κατάλαβα πως αντλώ περισσότερη δύναμη και πάθος όταν δραστηριοποιούμαι-πάντα μέσα στο πλαίσιο του καλλιτεχνικού χώρου-σε θέματα που αφορούν στην διεκδίκηση των ανθρωπίνων δικαιωμάτων. Αν παρακολουθήσετε λίγο όσα έχω κάνει στη δουλειά μου, αυτό το έχω αποδείξει έμπρακτα. Θέλοντας και μη, έχω δώσει, από μικρό παιδί, αγώνα για να υπηρετήσω την αλήθεια μου. Πάντα, όμως, με αισιοδοξία, με φως και αγάπη. ● Η αλήθεια αυτή δεν είναι μόνον δική σας. Είναι μία αλήθεια του πιο προοδευτικού μέρους του κόσμουΓι αυτό και, πριν από οτιδήποτε άλλο θέλω να πω ότι, σήμερα, στα 30 μου, είμαι καλά ψυχικά, είμαι χαρούμενη κι έχω βρει τη δύναμη που απαιτείται για να μπορώ να μιλάω ανοιχτά για, πιο τραυματικές, εμπειρίες του παρελθόντος. Τις «επισκέπτομαι». Πρέπει να τις «επισκέπτεται» κάποιος για να μπορείς να τις διαχειριστεί, είτε με ψυχολόγο, είτε μόνος. Εγώ το έχω κάνει και μόνη μου. Σήμερα νοιώθω πώς έχω κατακτήσει αυτό το έδαφος. Έχω την ψυχή μου καθαρή και κυρίως δεν είμαι θύμα. Προσπαθούν να με βάλουν στη θέση του θύματος από τότε που θυμάμαι τον εαυτό μου, αλλά εγώ αντιστέκομαι. Είμαι πολεμίστρια.● Γιατί προσπάθησαν να σας βάλουν στη θέση του θύματος;Δεν επέλεξα εγώ αυτή τη θέση. Βρέθηκα σ αυτήν. Και γι αυτό τώρα αναγκάζομαι ξανά να υπερασπιστώ τον εαυτό μου και να μοιραστώ στοιχεία της προσωπικής μου ζωής. Έχω μια ευθύνη. Να αποκατασταθεί, με επιχειρήματα, η αλήθεια για την οποία συζητάμε. Όντως τα ΛΟΑΤΚΙ άτομα δεν αποτελούν πλειοψηφία στην κοινωνία. Είμαστε μια μειονότητα και με όλες μας τις αντιφάσεις, τις ανασφάλειες και τις ιδιαιτερότητες, αξίζουμε. ΑΞΙΖΟΥΜΕ με κεφαλαία. Και δεν υπάρχει καλύτερη στιγμή από αυτήν, τώρα, για να διεκδικήσουμε αυτό το «ΑΞΙΖΩ» με κεφαλαία.    ● Ένας λόγος που θελήσατε να δώσετε αυτή τη συνέντευξη είναι γιατί παρεξηγήθηκαν οι προθέσεις σας κατά τη νομική εξέλιξη της Υπόθεσης Λιγνάδη. Ο κύριος λόγος που κάνουμε αυτή τη συνέντευξη είναι γιατί θέλω να αποκαταστήσω την αλήθεια και, βασικά, να ζητήσω από ορισμένα media να μου πουν από πού προέκυψαν συμπεράσματα που με δυσαρεστούν πολύ: Δεν δήλωσα ποτέ ότι θα καταθέσω στην ανακρίτρια ως μάρτυς υπεράσπισης του Δημήτρη Λιγνάδη. Θα προσπαθήσω να βάλω τα πράγματα στη θέση τους λοιπόν, για να μη σέρνονται υπόνοιες και να μην βγαίνουν αυθαίρετα συμπεράσματα. Ακόμα καλά-καλά δεν έχω ανοίξει το στόμα μου και ξεκίνησαν να με κατηγορούν. Με την πρώτη ανάσα που πήρα για να μιλήσω είδα να αναπαράγονται στα media ανακριβείς, ψευδείς ισχυρισμοί. Γι αυτό και έχω στείλει εξώδικο δια του δικηγόρου μου, το οποίο σε γενικές γραμμές αναφέρει ότι «εγώ η Τζεφ Μοντάνα βρίσκομαι στον κατάλογο των μαρτύρων που έχει γνωστοποιηθεί στη 19η ανακρίτρια η οποία χειρίζεται την υπόθεση του Δημητρη Λιγνάδη, εκ μέρους του συνηγόρου ενός εκ των μηνυτών του κατηγορουμένου ηθοποιού». Ο συνήγορος είναι ο Γιάννης Βλάχος. Επεσήμανα στη δημοσιογράφο του Tlife της Τατιάνας Στεφανίδου πως όλα όσα προτίθεμαι να καταθέσω, θα τα καταθέσω εκεί όπου η φωνή μου θα έχει ουσιαστική αξία. Δηλαδή ενώπιον των αρμόδιων δικαστικών οργάνων. Ζητώ να απολογηθούν όλοι όσοι ισχυρίστηκαν και δημοσίευσαν αυτό το ψέμα (ότι θα καταθέσω ως μάρτυς υπεράσπισης) και παραποίησαν την αλήθεια, γιατί προσέβαλαν την προσωπικότητά μου και ό,τι έχω κάνει ως σήμερα. Θέλω να το αναγνωρίσουν αυτό, γιατί όφειλαν να είναι προσεκτικοί πριν με διασύρουν και ισχυριστούν κάτι αναληθές το οποίο συνδέεται μάλιστα με μία ποινική υπόθεση, ευαίσθητη για την κοινή γνώμη και την ελληνική κοινωνία.● Έχουμε συμφωνήσει ότι ακριβώς επειδή πρόκειται για μία τόσο ευαίσθητη υπόθεση δεν θα σας ρωτήσουμε λεπτομέρειες που άπτονται όσων θα πείτε στην ανακρίτρια ή άλλες που θα σας προκαλούσαν πόνο.Σήμερα που είμαι 30 ετών έχω βρει τρόπο να βάζω το όριό μου και ξέρω πολύ καλά πια πώς να προστατεύω τα αισθήματά μου και την ασφάλειά μου εκεί που δεν θέλω να απαντήσω ή δεν νιώθω άνετα. Επιτρέψτε μου να τονίσω κάτι για μια όψη του victim blaming, σχετική με όσα έλεγα πριν: Όταν κάνεις μία προσπάθεια υπέρ των στόχων του κινήματος του MeToo και κατά των κοινωνικών ανισοτήτων, είναι πολύ κακό, με έναν ισχυρισμό βασισμένο σ ένα ψέμα, να σε τοποθετούν ξαφνικά στη μαύρη πλευρά της Ιστορίας. Θέλω τα νεότερα παιδιά, αυτά που συναντώ συχνά και είναι τώρα 20χρονοι και είναι θύματα του ίδιου ανθρώπου, ν αντιληφθούν τί τους συμβαίνει. Μέσα τους επικρατεί ο φόβος. Επηρεάζεται ο ύπνος τους, ζουν με ψυχοφάρμακα. Θέλω να είμαι εκεί, δυνατή, γι αυτά τα παιδιά. Γιατί κάθε φορά που κοιταζόμαστε και μιλάμε μεταξύ μας, λέμε «ναι και σ΄εμένα συνέβη το ίδιο. Και σ' εμένα έκανε τα ίδια». Μιλάμε για τον ίδιο άνθρωπο που βρίσκεται τώρα στη φυλακή. Ό,τι κι αν πούν τα δικαστήρια, εμείς γνωρίζουμε. Το βλέπουμε ο ένας στα μάτια του άλλου. Και ξέρετε κάτι; Είναι συγκινητικό και όμορφο γιατί ο ένας δίνει στον άλλο δύναμη. Και την έχουμε αυτή τη δύναμη εμείς, ειδικά σε σχέση με ορισμένους ομοφυλόφιλους της παλαιάς γενιάς όπως είναι κι ο Δημήτρης Λιγνάδης.● Τί εννοείτε; Εννοώ ότι εκείνος μισούσε τον εαυτό του. Είχε εσωτερικευμένο μίσος για τον εαυτό του. Και ό,τι βγήκε τώρα στην επιφάνεια προέρχεται από αυτή την έλλειψη αποδοχής του εαυτού του. Είναι φρικτό. Μέχρις ενός σημείου το είχα ζήσει κι εγώ αλλά ευτυχώς κατάφερα και ξέφυγα απ΄αυτό. ● Εσείς που ξεκινήσατε από μία μικρότερη πόλη, με τις συνθήκες της ελληνικής επαρχίας, πως καταφέρατε να κάνετε αυτή την πορεία προς την ωριμότητα και την αυτοσυνείδηση; Έχω εισπράξει πολλή αγάπη από τους γονείς μου. Είχα δηλαδή εφόδια κι εργαλεία για να μπορέσω να θωρακίσω την ψυχή μου. Αλλά ναι, το να είσαι transgender παιδί στην επαρχία είναι ένα ζήτημα. ● Τον Λιγνάδη πού τον είχατε γνωρίσει;Σε μια παράσταση που είχα πάει να δω ως θεατής.● Τί βιώσατε αργότερα στη σχέση μαζί του;Σήμερα είμαι σε θέση να καταλάβω ότι αυτός ο άνθρωπος με έμπλεξε σ ένα δίκτυ δήθεν προστασίας και με κρατούσε όμηρο για χρόνια, μέχρι πρόσφατα. ● Πού βασιζόταν για να καταφέρει να φτιάξει αυτό το δίκτυ όπως είπατε;Στο φόβο μου. Σε ηλικία 16 ετών βρέθηκα για πρώτη φορά στο σπίτι του κι εκεί εκείνος επιχείρησε για πρώτη φορά να κινηθεί προς το μέρος μου με σαφή πρόθεση να κάνουμε σεξ. Εγώ δεν ήθελα να κάνω σεξ μαζί του και δεν έκανα. Δεν τον βρίσκω ελκυστικό και δεν τον έβρισκα ποτέ. Παρόλο που γνώριζα τη φύση μου- ένοιωθα γυναίκα- απλά δεν μου άρεσε. Νοιώθω ότι εκμεταλλεύτηκε τη δύσκολη ηλικία της εφηβείας μου, χρησιμοποιώντας τις φοβίες που είχα, δικαιολογημένα τότε, για τη σεξουαλικότητά μου, μια και ως transgender μαθήτρια στην κοινωνία της ελληνικής επαρχίας του ΄90, είχα εκπαιδευτεί καλά να καταπιέζω οποιαδήποτε έκφραση της σεξουαλικότητάς μου και της αλήθειάς μου. Αυτό αναγκάστηκα να το μάθω παίζοντας διάφορους ρόλους για να μπορέσω να επιβιώσω. Εντέλει κανείς άλλος δε με βοήθησε να σπάσω αυτό το πλέγμα, πάρα μόνον ο εαυτός μου. Όταν ήμουν μικρότερη, όμως, άνθρωποι σαν κι εκείνον εκμεταλλεύτηκαν το φόβο που είχα.● Εκείνος πώς και γιατί το εκμεταλλεύτηκε;Για να με χειραγωγήσει. Μου υποσχέθηκε π.χ. ότι θα με γνωρίσει σε διασημότητες εκείνης της εποχής που ήξερε ότι θαύμαζα. Και με έπεισε, όπως με έπεισε κι ότι θα με προστατεύσει. ● Υπήρξε περίοδος που του είχατε εμπιστοσύνη;Όχι ακριβώς. Δεν θέλω να μπω σε λεπτομέρειες της μεθόδου του. Αλλά όχι. Δεν κέρδισε την εμπιστοσύνη μου κατευθείαν. Αλλά όπως ήδη εξήγησα, εγώ ζούσα σε μια πολύ καταπιεστική συνθήκη.● Μα ήσασταν και 16 ετών. Οποιοσδήποτε έφηβος, οποιασδήποτε σεξουαλικής επιλογής θα μπορούσε ν αντιδράσει έτσι, αν κάποιος του έλεγε ό,τι ήθελε να ακούσει..Κι όμως θα διαφωνήσω με το «οποιασδήποτε σεξουαλικής επιλογής». Γιατί ένα transgender παιδί που κυκλοφορεί στην πλατεία μίας ελληνικής επαρχίας έχει «εκπαιδευτεί» στη συστηματική λεκτική βία και την τοξικότητα. Οπότε για εμένα το να είμαι αόρατη, δεν ήταν καινούριο. Κι εκείνος, όμως, καλλιέργησε  μυστικοπάθεια. Ουσιαστικά εκμεταλλεύτηκε τη συνθήκη που περιγράφω.● Άρα η σχέση μαζί του αντί να σας βοηθήσει στον προσωπικό σας αγώνα, σας βύθισε πιο βαθιά στο σκοτάδι;Εμένα αυτή η αλήθεια με έπνιγε. Ήταν ένα κομμάτι για το οποίο είχα έρθει σε τρομερές συγκρούσεις: με διευθυντές σχολείων, με τον πατέρα μου, με πολλούς. Αγωνιζόμουν να μπορέσω ν αναπνεύσω, να ζήσω, να προχωρήσω και να εξελιχθώ στη ζωή μου, πράγμα που τελικά κατάφερα: έχω σήμερα μια ολοκληρωμένη ζωή, με πολλές όμορφες στιγμές. Αλλά μέχρι εδώ πάλεψα, πολέμησα γιατί υψώνονταν τείχη. Κι ο Λιγνάδης καλλιέργησε μια μυστικοπάθεια η οποία εξυπηρετούσε τελικά μόνον τον ίδιο. Το έκανε ώστε να μπορέσει να δημιουργήσει συνθήκες προσέγγισης και άλλων ανηλίκων από τον δικό μου κύκλο και να εξασφαλίζει την εχεμύθειά τους όπως έκανε και μ΄εμένα. Εγώ δεν επιθυμούσα σεξουαλική σχέση μαζί του. Και δεν υπήρξε τέτοια. Οι σεξουαλικές παρενοχλήσεις που δέχτηκα όμως από εκείνον, οι προσβολές, οι βίαιες συμπεριφορές, όλα πολύ μεθοδευμένα και με εκείνον πλήρως νηφάλιο, συνειδητοποιημένο και με τακτική, ήταν τελικά το τίμημα που έπρεπε να πληρώσω για μια βόλτα στον χώρο του θεάματος.● Σας χρησιμοποιούσε για να προσεγγίσει και άλλους ανθρώπους;Αυτό το συνειδητοποίησα αργότερα. Τα ταξίδια μου, η ζωή μου στο Λος Αντζελες, τα πιο ανοιχτόμυαλα περιβάλλοντα στα οποία βρέθηκα, έκαναν σιγά-σιγά την κρίση μου και την αντίληψή μου ν΄αλλάξει απέναντι σε πολλά θέματα. Έτσι αντιλήφθηκα ότι είχα υποστεί μία απαγωγή. Ο Λιγνάδης τότε μου απήγαγε την ψυχή. Κι εκείνη τη στιγμή δεν ήμουν σε θέση να αντιληφθώ τί μου συνέβαινε, ούτε να το δηλώσω πουθενά. Αργότερα έμαθα κι ότι είχε σχέση και με άλλα παιδιά: βρήκα κι άλλους που μου εκμυστηρεύθηκαν ανάλογες ιστορίες. Σήμερα θεωρώ αυτό τον άνθρωπο συλλέκτη ψυχών. Κι ένα άτομο με εντελώς διαφορετικές αξίες από τις δικές μου. Εγώ έκανα λάθος και παίρνω την ευθύνη που μου αναλογεί. Η ματαιοδοξία μου ήταν κάτι το οποίο πλήρωσα. Εκείνος;  Οι επιπτώσεις των δικών του αμαρτιών κρίνονται από τη Δικαιοσύνη. Η ηλικία του, οι γνώσεις του, το κοινωνικό του στάτους, δημιουργούσαν εκ των πραγμάτων μια συνθήκη που λειτουργούσε ως εργαλείο χειραγώγησης ανήλικων παιδιών. Δε νοείται όμως συγκατάθεση σε σεξουαλικές πράξεις όταν έχει δημιουργηθεί συνθήκη χειραγώγησης. Ακόμα και άτομα άνω των 15 ετών όταν εμπλακούν σε ένα τέτοιο «πλέγμα», είναι αδύνατο να συναινέσουν με ελευθερία βούλησης.● Τον ερωτευτήκατε τότε;Δεν υπήρχε τίποτε σεξουαλικό ή ρομαντικό εκ μέρους μου. Ήμουν αθώα με φιλικά αισθήματα. Μπορούσα παρόλα αυτά να αναγνωρίσω ήδη από τότε πώς δεν είναι καλά και πώς φέρει βαριά την επίγνωση της ομοφυλοφιλίας του. Σε μία κοινωνία που τα κουκουλώνει όλα, όμως, δεν μ' ενδιέφερε εκείνη την περίοδο να διεκδικήσω το δίκιο μου. Μ' ενδιέφερε να επιβιώσω. ● Εκ των υστέρων τί κακό σκέφτεστε ότι σας έκανε;Οι σχέσεις έχουν μεγάλο αντίκτυπο στην πορεία της ζωής μας, γι αυτό πρέπει να είμαστε πολλοί προσεκτικοί σε ποιους ανοίγουμε την πόρτα της ψυχής μας, ή αυτού που λέω εγώ «ο εσωτερικός μας κήπος».  Εγώ δεν του άνοιξα συνειδητά την πόρτα. Εκείνος την παραβίασε, μπήκε στο δικό μου κήπο και τον λεηλάτησε. Έπρεπε να ξαναφτιάξω τα πάντα απ'την αρχή για να μπορέσω να ζήσω με αρμονία. Πρακτικά με έκανε να πιστεύω πως ό,τι είμαι είναι κάτι φρικτό, δυσμορφο, αφύσικο, κάτι που εγώ πρέπει να κρύβω, αλλά εκείνος μπορεί να λεηλατεί. Αυτό μου έδειξε με τη συμπεριφορά του, με το βάρος που με φόρτωνε και με την ικανοποίηση που αντλούσε απ΄αυτό. Με εξουσίαζε. ● Ο συνήγορος υπεράσπισης έχει βεβαίως υποχρέωση και δικαίωμα να τον υπερασπιστεί όπως έχει κι εκείνος ως κατηγορούμενος να υπερασπιστεί τον εαυτό του. Ο συνήγορός του όμως λέει πράγματα που έχουν εξοργίσει πολύ κόσμο: κάνει ομοφοβικά σχόλια, slut shaming. Τί έχετε να πείτε γι αυτό;Ποιός είναι αυτός ο κύριος; Για τον κ. Κούγια μιλάτε; Τον είχα γνωρίσει πρώτη φορά Παραμονή Πρωτοχρονιάς σ΄ένα πρόγραμμα του Ρουβά. Μου φάνηκε συμπαθέστατος τότε. Ίσως επειδή ήξερε απέξω όλα τα τραγούδια του Ρουβά και τα τραγουδούσε. Ή ίσως επειδή αγαπούσε τόσο τον Ρουβά. Όσο για την τωρινή του ρητορική είναι ρητορική ενός πατριαρχικού αναχρονισμού. Τα ξέρουμε αυτά. Σιγά-σιγά η πρόοδος θα τον ξεβράσει. Δεν χρειάζεται να πω κάτι άλλο εγώ.● Υπάρχει όμως περίπτωση να δεχτείτε κι εσείς ανάλογη επίθεση. Είστε προετοιμασμένη; Ποιά επίθεση; Τί να πει;  Ότι ανήκω στην ΛΟΑΤΚΙ κοινότητα; Κι εκείνος τί είναι; Part time ετεροφυλόφιλος; Ή τί; Δεν τα ξέρω αυτά, ούτε τα καταλαβαίνω. Τί να πει; Ότι δεν γνωρίζω τον Λιγνάδη; Μα ο κόσμος ξέρει πολύ καλά την αλήθεια. Αν θέλει να την λιθοβολήσει, οι πέτρες θα γυρίσουν πίσω.● Έχουμε πει αρκετά επώδυνα πράγματα. Ποιες ήταν οι σημαντικότερες στιγμές με θετικό πρόσημο στη ζωή σας έως τώρα; Αντλώ δύναμη από τη φοβερή αγάπη και τα εφόδια που πήρα από τη μανούλα μου. Αγάπη πήρα κι από τον πατέρα μου παρόλο που η σχέση μας είχε και προβληματικά σημεία. Αν μιλάμε για τη σημαντικότερη επιτυχία όμως, αυτή είναι ότι μπορώ να δίνω αντίστοιχα αγάπη σε νέα παιδιά που την χρειάζονται. Ενδιαφέρομαι για τις ζωές ειδικά των ΛΟΑΤΚΙ παιδιών. Θέλω να έχουν εφόδια κι εργαλεία για να μπορούν να ζήσουν τη ζωή τους όπως τη θέλουν. Θέλω να τους δείξω ότι το μοντέλο ζωής που ακολουθώ, υπάρχει. Αυτή είναι η μεγαλύτερη μου επιτυχία. Ότι έχω καταφέρει να ζω ως ο αυθεντικός μου εαυτός και όχι στα editorials, στα περιοδικά ή στην τηλεόραση, αλλά στην καθημερινότητά μου, πηγαίνοντας π.χ. στο μανάβη ή στο σούπερ-μάρκετ. Ότι έχω τους δικούς μου στενούς φίλους, την «Κορινθοπαρέα» μου που την αγαπώ και με αγαπούν (άνθρωποι που μπορεί να δουλεύουν στο σταφύλι ή σε εργοστάσια ή είναι τραπεζικά στελέχη κι αυτό δεν έχει καμία σημασία). Ότι έχω καταφέρει να μην ζητώ αποδοχή από κανέναν, αλλά να αποδέχομαι εγώ τον εαυτό μου. Αυτή είναι η μεγαλύτερη μου επιτυχία. Και θα είναι ακόμα μεγαλύτερη αν κάνω κι άλλα παιδιά να αποδεχτούν τον εαυτό τους. Και απευθύνομαι και στον Δημήτρη. Γιατί δε λέει ότι είναι γκέι και ότι του αρέσουν τα νεαρά αγόρια; Ούτε αυτό δεν μπορεί να πει; ● Τώρα αν είχατε μια ώρα μαζί του, τί θα του λέγατε;Δεν θα του έδινα μια ώρα γιατί δεν την αξίζει. Θα του έδινα ένα λεπτό για να του πω «Είναι Ο.Κ. να' σαι γκέι - η εφηβοφιλία είναι το πρόβλημα», ελπίζοντας πως θα έχει κάποια τύψη ακόμα και τώρα στην φυλακή, έστω και καθυστερημένα. Ίσως έτσι επιτέλους απελευθερωθεί από τον ρόλο του θύματος με τον οποίο ο ίδιος, μόνος του, δηλητηρίασε τον εαυτό του.",2021-03-28 10:22
https://www.efsyn.gr/oikonomia/ta-nea-tis-agoras/285815_i-sofia-mpekatoroy-einai-i-epomeni-kalesmeni-sto-blod-toy,Η Σοφία Μπεκατώρου είναι η επόμενη καλεσμένη στο BLOD του Ιδρύματος Μποδοσάκη,Τη σκυτάλη από την Ολυμπιονίκη παίρνουν ο Τάσος Γιαννίτσης & ο Σταύρος Ζουμπουλάκης.,"«Αυτό που με έκανε να ξεχωρίσω από μικρή ήταν το πείσμα μου και ότι πάντα ήθελα να ολοκληρώνω την προσπάθειά μου», δηλώνει «Με αφορμή το ‘21» η Σοφία Μπεκατώρου στο BLOD (Βοdossaki Lectures On Demand) του Ιδρύματος Μποδοσάκη, στο ολιγόλεπτο video που βρίσκεται διαθέσιμο στην ψηφιακή βιβλιοθήκη.Η Ολυμπιονίκης της Ιστιοπλοΐας ανατρέχοντας στην Επανάσταση του 1821 ξεχωρίζει τη γενναιοδωρία και τη δύναμη ψυχής των Ελλήνων και μοιράζεται: «Αυτά προσπάθησα και εγώ να αναδείξω μέσα από τη δική μου πορεία αρχικά στον αθλητισμό και τώρα στο ελληνικό metoo. Πώς δηλαδή συσπειρωμένοι οι Έλληνες θα μπορέσουμε να βελτιώσουμε τον τρόπο με τον οποίο λειτουργεί η χώρα μας, τα ανθρώπινα δικαιώματα και την αξία τους και πώς όλοι μαζί θα δημιουργήσουμε καλύτερες συνθήκες για την επόμενη γενιά.» Αυτή είναι και η ευχή της: σε άλλα 200 χρόνια από σήμερα, η νέα γενιά των Ελλήνων του μέλλοντος να είναι υπερήφανοι για εμάς, τους Έλληνες του 2021.Κοιτώντας την ιστορία ως ευκαιρία αναστοχασμού για το μέλλον, το Ίδρυμα Μποδοσάκη κάλεσε 52 σημαντικές προσωπικότητες να μοιραστούν τη δική τους σύνδεση με την Επέτειο. Κάθε Τρίτη του ‘21 μια προσωπικότητα από τους χώρους της υποκριτικής, της ιστορίας, της λογοτεχνίας, της γαστρονομίας, της οικονομίας, της σκηνοθεσίας, της φιλοσοφίας, της κοινωνιολογίας, της μουσικής, της θεωρητικής πληροφορικής, του αθλητισμού και της κοινωνίας των πολιτών, μοιράζεται «Με αφορμή το ‘21»  μια σκέψη προσωπική, έναν στοχασμό, ένα συμβάν, που συνδέει την ιστορία του καθενός με τη μεγάλη Ιστορία. Το αποτέλεσμα, μικρές ψηφίδες σύγχρονης σκέψης, δημοσιοποιείται σε σύντομα βίντεο στο www.blod.gr.Μετά τη Σοφία Μπεκατώρου, το δικό τους «ταξίδι» στο μακρινό 1821 κάνουν από 23/3 ως 25/5 οι: Τάσος Γιαννίτσης, Σταύρος Ζουμπουλάκης, Θόδωρος Τερζόπουλος, Βάσω Κιντή, Πέτρος Μάρκαρης, Γιώργος Κουμεντάκης, Αμαλία  Μουτούση, Γιώργος Μαυρογορδάτος, Μάρω Δούκα, Δημήτρης  Τάρλοου.To «Με αφορμή το ‘21» σχεδιάστηκε από το Ίδρυμα Μποδοσάκη, σε επιμέλεια της δημοσιογράφου Μαρίας Κατσουνάκη, στο πλαίσιο της συμμετοχής του Ιδρύματος στην «Πρωτοβουλία 1821- 2021». H«Πρωτοβουλία 1821- 2021» είναι το αποτέλεσμα της συνεργασίας 15 Ιδρυμάτων της χώρας και της Εθνικής Τράπεζας για τον εορτασμό των 200 ετών από την έναρξη της Ελληνικής Επανάστασης.Ο ιστότοπος BLOD είναι ο μοναδικός στη χώρα μας – και ένας από τους λίγους διεθνώς – που προβάλλει αποκλειστικά διαλέξεις. Δημιουργήθηκε τον Οκτώβριο του 2011 με πρωτοβουλία και δαπάνες του Ιδρύματος Μποδοσάκη και εντάσσεται στο πλαίσιο του πρωταρχικού στόχου του Ιδρύματος για την προαγωγή της παιδείας στην Ελλάδα.Στα 9 χρόνια της παρουσίας του BLOD στο διαδίκτυο έχουν καταγραφεί χιλιάδες ώρες διαλέξεων, που κάτω από άλλες συνθήκες δεν θα είχαν διασωθεί. Πρόκειται για μια κοινωνική προσφορά χωρίς κερδοσκοπικό χαρακτήρα - όπως κάθε προσφορά του Ιδρύματος, η οποία αποσκοπεί στη διάδοση της γνώσης και του πνευματικού προβληματισμού στον τόπο μας, μέσω της αξιοποίησης της σύγχρονης τεχνολογίας.",2021-03-16 13:00
https://www.efsyn.gr/ellada/koinonia/289015_anoigoyn-stomata-apokalyptetai-i-friki-neo-tsoynami-metoo,"Ανοίγουν στόματα, αποκαλύπτεται η φρίκη, νέο τσουνάμι #metoo","Αποφασισμένοι οι αθλητές να δώσουν ονόματα όσων τους κακοποίησαν και να περιγράψουν με λεπτομέρειες όσα τραυματικά έζησαν ● Δεν είναι μόνο ποινικό, αλλά και ηθικό και κοινωνικό ζήτημα ● Επικοινωνούν μαζί μας και αθλητές από το εξωτερικό, δηλώνει ο δικηγόρος τους Αλέξης Αδαμίδης ● Αμεση η αντίδραση του υπουργείου Αθλητισμού ● Εκτακτη συνεδρίαση του Διοικητικού Συμβουλίου της ΕΓΟ ● Παρέμβαση της Εισαγγελίας.","Ετοιμοι να δώσουν ονόματα των προπονητών που τους κακοποιούσαν επί δεκαετίες δηλώνουν οι αθλητές και οι αθλήτριες που αποκάλυψαν το ένοχο «κοινό μυστικό» της συστηματικής πολλαπλής κακοποίησής τους πίσω από τη λαμπερή βιτρίνα του αθλητισμού με τις διακρίσεις και τα μετάλλια. Μετά τη δημοσιοποίηση από την «Εφ.Συν.» χθες της επιστολής των 22 αθλητών της ενόργανης γυμναστικής προς την Πρόεδρο της Δημοκρατίας, τον πρωθυπουργό και τους συναρμόδιους φορείς, η είδηση έκανε τον γύρο του κόσμου μέσα από σειρά δημοσιευμάτων του ξένου Τύπου και προκάλεσε την παρέμβαση της Εισαγγελίας Πρωτοδικών Αθηνών.Οι αποκαλύψεις συνταράζουν τον κόσμο της γυμναστικής εντός και εκτός συνόρων, καθώς συναθλητές από άλλες χώρες επικοινωνούν από χθες με τον δικηγόρο των 22 αθλητών στην Ελλάδα. Αλλωστε, τα όσα σοκαριστικά αποκάλυψαν οι 22 χθες δεν ήταν μόνο ένα ελληνικό, αλλά μάλλον ένα κοινότατο διεθνές «μυστικό»: ανάλογες καταγγελίες τους τελευταίους μήνες βλέπουν το φως της δημοσιότητας στη Μεγάλη Βρετανία και τη Γερμανία. Πρόκειται για μια κουλτούρα κακοποίησης στο όνομα του πρωταθλητισμού, μια άγρια «παράδοση» που έρχεται από παλιές εποχές και που οι σύγχρονοι αθλητές βρήκαν τη δύναμη να αμφισβητήσουν και να αποκαλύψουν.Οπως και οι ξένοι συνάδελφοί τους σε ανάλογες αποκαλύψεις, οι Ελληνες αθλητές δεν κάνουν απλώς λόγο για μεμονωμένα περιστατικά, αλλά για ένα «σύστημα» όπου η κάθε μορφή κακοποίησης μικρών παιδιών και εφήβων –οι σκληρές τιμωρίες, οι ξυλοδαρμοί, οι υποχρεωτικές νηστείες μέχρι λιποθυμίας, ένα κλίμα απόλυτης εξουσίας και εκφοβισμού που ανεχόταν μέχρι και σεξουαλικές παρενοχλήσεις– από μεγάλη μερίδα προπονητών, ως προπονητικό μέσο, «έφτασαν στο όριο του βασανισμού και κάθε είδους εκβιασμού μέσω του φόβου που προκαλούσαν».«Τα περιστατικά σε ένα τόσο ευρύ χρονικό διάστημα είναι πάρα πολλά», σημειώνουν οι αθλητές, ενώ σε άλλο σημείο της επιστολής τους αναφέρουν: «Διαδραματίζονταν καθημερινά 2 περιστατικά στα οποία οι προπονητές για να συνετίσουν τους αθλητές-τριες τους χτυπούσαν με σφαλιάρες στο πρόσωπο και στο σώμα, καθώς επίσης και με κλοτσιές, σπρωξίματα και κάθε είδους άλλα χτυπήματα», ενώ «πολλοί από εμάς φτάσαμε στο σημείο να εκτελούμε ασκήσεις ακόμα και με σπασμένα πόδια και χέρια, γεγονός που μας οδήγησε σε μεγαλύτερους τραυματισμούς και πολύ σοβαρά προβλήματα».«Κάθε ώρα που περνάει προστίθενται κι άλλοι αθλητές και αθλήτριες», λέει στην «Εφ.Συν.» ο δικηγόρος των 22 που ξεκίνησαν τη χιονοστιβάδα των αποκαλύψεων, Αλέξης Αδαμίδης. «Ετοιμάζω υπόμνημα προς την εισαγγελία και οι αθλητές είναι έτοιμοι να καταθέσουν αν κληθούν. Ενδεχομένως να ανοίξει ο ασκός του Αιόλου και για τη ρυθμική. Οι αθλητές είναι αποφασισμένοι να δώσουν ονόματα όσων τους κακοποίησαν και να περιγράψουν με λεπτομέρειες όσα τραυματικά αναφέρουν στην επιστολή. Δεν είναι μόνο ποινικό, άλλα και ηθικό και κοινωνικό ζήτημα. Επικοινωνούν μαζί μας και αθλητές από το εξωτερικό. Υπάρχει κύμα συμπαράστασης. Οι αθλητές θα το πάνε μέχρι τέλους».Μετά τον σάλο που προκάλεσε το δημοσίευμά μας, η προϊσταμένη της Εισαγγελίας έδωσε εντολή για τη διενέργεια προκαταρκτικής έρευνας στο πλαίσιο της οποίας θα διερευνηθεί αν έχουν τελεστεί αξιόποινες πράξεις όπως σεξουαλική κακοποίηση και σωματικές βλάβες. Την προκαταρκτική θα διενεργήσει ο εισαγγελέας Απόστολος Ανδρέου. «Το θέμα βρίσκεται πλέον στα χέρια της Δικαιοσύνης. Παρακολουθούμε την εξέλιξή του», τόνιζαν στην «Εφ.Συν.» πηγές της Προεδρίας της Δημοκρατίας.Σιγά σιγά ανοίγουν τα στόματα για τον χώρο της ενόργανης μετά την αποκάλυψη της συγκλονιστικής επιστολής, το περιεχόμενο της οποίας επιβεβαίωσε χτες στο OPEN πρώην αθλήτρια της ενόργανης γυμναστικής: «Από τη στιγμή που μπαίναμε μέσα στο γυμναστήριο μέχρι τη στιγμή που βγαίναμε τρώγαμε ξύλο. Θυμάμαι (σ.σ. δεν ακούγεται το ποιος) να κατεβάζει μια αθλήτρια από τη δοκό ισορροπίας, να παίρνει το κεφάλι της και να της το χτυπάει στον τοίχο. Τρώγαμε ξύλο γιατί μπορεί να είχαμε παχύνει, τρώγαμε ξύλο γιατί δεν εκτελούσαμε καλά την άσκηση, τρώγαμε ξύλο γιατί μπορεί να είχαν τα νεύρα τους με κάτι άλλο».«Από την πρώτη στιγμή ο Κυριάκος Μητσοτάκης στήριξε το κίνημα #metoo στην Ελλάδα», σχολίασαν στενοί συνεργάτες του πρωθυπουργού, υπογραμμίζοντας ότι «μετά την απόφαση της Σοφίας Μπεκατώρου να καταγγείλει με τόλμη τη σεξουαλική βία που υπέστη ως έφηβη αθλήτρια, ο πρωθυπουργός επικοινώνησε μαζί της και έκανε λόγο για “μια κίνηση που αφυπνίζει συνειδήσεις, παράγοντας θετικό παράδειγμα”. Τόνισε ότι στέκεται δίπλα της και έστειλε ένα ξεκάθαρο μήνυμα: “ας κάνουμε λοιπόν όλοι το πρώτο βήμα της Σοφίας: μιλάμε, καταγγέλλουμε, αποκαλύπτουμε ώστε το φως της αλήθειας να κάψει για πάντα το έγκλημα που ζει στο σκοτάδι”. Υποθέσεις όπως αυτή που ήρθε χτες στο φως από την “Εφ.Συν.”, θα πρέπει πάντα να κινητοποιούν την ευαισθησία και τα αντανακλαστικά μας. Το κράτος δικαίου οφείλει να εξαντλήσει το νομικό του οπλοστάσιο για την σε βάθος διερεύνησή τους. Η αντίδραση του υπουργείου Αθλητισμού όπου έφτασε η επιστολή ήταν άμεση. Το υπουργείο ζήτησε από τον πληρεξούσιο δικηγόρο των αθλητριών και αθλητών όλα τα σχετικά στοιχεία, προκειμένου να προχωρήσει σε όλες τις απαιτούμενες ενέργειες».Οντως ο υφυπουργός Αθλητισμού ζήτησε από τον Αλέξανδρο Αδαμίδη, εφόσον το επιθυμούν οι εντολείς του, να θέσει υπόψη του κ. Αυγενάκη συγκεκριμένα στοιχεία, ονόματα και ημερομηνίες, ώστε να εξεταστούν οι περαιτέρω ενέργειες του υφυπουργού Αθλητισμού.«Στεκόμαστε στο πλευρό των αθλητριών-αθλητών που προχώρησαν στην καταγγελία και θα συνεισφέρουμε με κάθε τρόπο ώστε να λάμψει η αλήθεια», δήλωσε ο νεοεκλεγείς πρόεδρος της Ελληνικής Γυμναστικής Ομοσπονδίας, Θανάσης Σταθόπουλος, ο οποίος ζήτησε συνάντηση με τους καταγγέλλοντες αθλητές και συγκάλεσε χτες έκτακτη συνεδρίαση του Διοικητικού Συμβουλίου της ΕΓΟ. «Θα προχωρήσουμε στην πλήρη διαλεύκανση των καταγγελλομένων, ώστε τα αθλήματα της Γυμναστικής να παραμείνουν “καθαρά”, μακριά από οποιαδήποτε μορφή βίας ή κακοποιητικής συμπεριφοράς. Δεν πρέπει και δεν θα επιτρέψουμε να στιγματιστούν συλλήβδην η ελληνική Γυμναστική και οι Ελληνες προπονητές, οι οποίοι έχουν χαρίσει στη χώρα μας ολυμπιακά μετάλλια και πολλές ακόμη επιτυχίες, ανεβάζοντας τα αθλήματά μας και τους εκπροσώπους τους στην υψηλότερη βαθμίδα εκτίμησης και αναγνώρισης από τους Ελληνες φιλάθλους», τόνισε ο κ. Σταθόπουλος. Η Ομοσπονδία συγκρότησε επιτροπή η οποία θα διερευνήσει τις καταγγελίες – στην επιτροπή συμμετέχουν και η Α΄ αντιπρόεδρος της ΕΓΟ, ολυμπιονίκης Ειρήνη Αϊνδιλή, και η Γ΄ αντιπρόεδρος, παγκόσμια πρωταθλήτρια, Ειρήνη Μανδραβέλη.«Η επιστολή των 20 αθλητριών είναι σοκαριστική», δήλωσε στην «Εφ.Συν.» η βουλευτής Αχαΐας του ΣΥΡΙΖΑ και τομεάρχης Πολιτισμού-Αθλητισμού του κόμματος, Σία Αναγνωστοπούλου. «Είναι μία ακόμη αποκάλυψη από πολλές που τους τελευταίους μήνες διαρρηγνύουν το πέπλο σιωπής και συγκάλυψης ακραίων συμπεριφορών και πρακτικών κακοποίησης και βίας, σεξουαλικής ή άλλης. Τις έχουμε δει κυρίως σε χώρους με μεγάλη κοινωνική προβολή, που θα έπρεπε να διέπονται από άλλες αρχές και αξίες, όπως αυτοί του αθλητισμού και του πολιτισμού. Δεν αποτυπώνονται στο κείμενο μόνο οι απάνθρωπες συνθήκες στις οποίες ασκείται συχνά ο πρωταθλητισμός, σε βάρος της σωματικής, συναισθηματικής και ψυχικής υγείας αθλητών και αθλητριών, αλλά και συμπεριφορές κυριολεκτικά σαδιστικές, που δεν μπορούν να δικαιολογηθούν από την επιδίωξη κανενός αποτελέσματος. Σοκάρει ακόμη περισσότερο ότι αφορούν ανήλικους αθλητές και αθλήτριες. Παρούσα είναι φυσικά και η έμφυλη διάσταση, μια και τις περισσότερες φορές οι πράξεις αυτές γίνονται από άνδρες σε βάρος γυναικών και κοριτσιών. Δεν μπορούμε προφανώς να μείνουμε απαθείς. Απαιτείται κατ’ αρχάς διερεύνηση των συγκεκριμένων καταγγελιών, αλλά και διαμόρφωση συνθηκών που δεν θα επιτρέψουν τέτοια φαινόμενα στο μέλλον, κάθαρση στο πεδίο των αθλητικών ομοσπονδιών, δημιουργία θεσμών υποδοχής των καταγγελιών, έλεγχος και εποπτεία από ειδικούς, ακόμη περισσότερο και με ιδιαίτερη ευαισθησία κυρίως στις περιπτώσεις που τα θύματα είναι παιδιά».    Λευτέρης Πετρούνιας«Νιώθω ότι έχω χρέος πάντοτε να βρίσκομαι στο πλευρό των συναθλητών μου και είμαι στη διάθεση των αρχών του αθλήματος όποτε με χρειαστούν για να καταθέσω ό,τι γνωρίζω», δήλωσε ο ολυμπιονίκης των κρίκων, Λευτέρης Πετρούνιας, στο SPORT 24, ο οποίος υπογράμμισε ότι «την προηγούμενη δεκαετία η νοοτροπία ήταν εντελώς διαφορετική. Και οι συνθήκες δημοσιοποίησης ή καταγγελίας συμπεριφορών ήταν διαφορετικές.Είναι πολύ θετικό που ακόμη και σήμερα ανοίγει αυτή η συζήτηση και για την ενόργανη, παρά το γεγονός ότι σήμερα η νοοτροπία είναι διαφορετική. Είναι μεγάλη ευκαιρία να καθαρίσει ο αθλητισμός από λογικές και πρακτικές αλλά και πρόσωπα του παρελθόντος».    «Ξεριζώστε το κακό, μη γενικεύετε!»Η απαίτηση για διαλεύκανση δεν συνεπάγεται γενίκευση της δυσάρεστης πραγματικότητας! Ετσι τιτλοφορείται η αντίδραση του εθνικού προπονητή γυμναστικής και εκπαιδευτικού Κώστα Χατζηζήση(φωτο), από τη Θεσσαλονίκη, στην «Εφ.Συν.». «Είμαι πατέρας δύο κοριτσιών, άρα δεν μιλώ μόνο ως προπονητής γυμναστικής αλλά και ως, αν όχι κυρίως, στην παρούσα συγκυρία, πατέρας!» διευκρίνισε αυτόβουλα πριν μιλήσει: «Προκαλούν σοκ οι καταγγελίες και η ίδια αίσθηση ισοδυναμεί με ανάγκη διαλεύκανσής τους! Βρισκόμαστε όλοι προ των ευθυνών μας σε παρόμοιες συγκυρίες… Ολοι! Να λάμψει η αλήθεια, αυτό οφείλει να γίνει απαίτηση εκ μέρους όλων μας, πόσο μάλλον των μελών της γυμναστικής αθλητικής οικογένειας. Οπου υπάρχει το κακό, εκεί να ξεριζωθεί! Με τον ίδιο τόνο στη φωνή και στην σκέψη μου λέω πως πρέπει να αποφευχθεί η γενίκευση! Το άθλημα της γυμναστικής είναι αγωγή, παιδεία, να μην είναι σαρωτικές οι συνέπειες όσων ακούστηκαν…».● Σας ξενίζουν; Δεν υπήρχαν ενδείξεις, υπόνοιες, αν όχι πληροφορίες για παρόμοια κρούσματα;«Εδώ και είκοσι χρόνια δεν είχε υποπέσει κάτι στην αντίληψή μου. Η διερεύνηση πρέπει να αναζητήσει και την απάντηση στο ερώτημα αν κάποιοι ήξεραν και δεν μιλούσαν, συμφωνώ! Αλλά η γυμναστική έχει στην εποχή μας σωματεία - κυψέλες διαπαιδαγώγησης, μη φτάσουμε στην απόρριψη».ΣΠΥΡΟΣ ΤΣΑΜΗΣ",2021-04-08 13:12
https://www.efsyn.gr/nisides/308025_apo-ta-sklabopazara-kai-ta-haremia-mehri-simera,Από τα σκλαβοπάζαρα και τα χαρέμια μέχρι σήμερα…,"Στο βιβλίο ξετυλίγεται ένας απολογισμός της θέσης της γυναίκας τότε και σήμερα, ενώ καταγράφονται επιλεγμένες μαρτυρίες για την έμφυλη βία πριν από 200.","«Η Ιστορία δεν έχει ασχοληθεί ιδιαίτερα με την τύχη του μισού πληθυσμού στους πολέμους και τις επαναστάσεις. Με τις ανώνυμες γυναίκες. Τουρκάλες, Αλβανίδες, Ελληνίδες. Πολλά κοινά είχε η μοίρα τους. Στην καλύτερη περίπτωση δεν είχαν κανέναν λόγο για το πώς και με ποιον τρόπο θα ζήσουν τη ζωή τους.Στη χειρότερη, που ήταν η πιο συνηθισμένη, ήταν θύματα σεξουαλικής και κάθε είδους βίας από τον Τούρκο δυνάστη αλλά και από τον Ελληνα κοτζαμπάση, τον συγγενή ή τον απελευθερωτή αγωνιστή. Σκλάβες στα μουσουλμανικά χαρέμια ή στα ελληνικά αρχοντόσπιτα, ερωτικές δούλες των αφεντάδων τους. Σχεδόν χωρίς διάκριση, αρχοντοπούλες ή φτωχές, δεν είχαν λόγο στη ζωή τους, που περιγραφόταν από λέξεις με πρώτο συνθετικό το υπό: υποχρέωση, υπομονή, υπακοή, υποταγή.»*Αυτά γράφει μεταξύ άλλων στον πρόλογο του βιβλίου της η δρ Δήμητρα Καμαρινού, ιστορικός-αρχαιολόγος, βραβευμένη από την Ακαδημία Αθηνών.Το βιβλίο «Γυμνές αλήθειες γυναικών. Η αθέατη Ιστορία» ξετυλίγει έναν απολογισμό της θέσης της γυναίκας και της έμφυλης βίας στα χρόνια της Επανάστασης του 1821 και σήμερα.«Μαρτυρίες περιηγητών για τα χαρέμια και τα σκλαβοπάζαρα, νόμοι-ορόσημα για την αξιοπρέπεια των γυναικών, προχωρημένα στερεότυπα που οπλίζουν φονικά χέρια. Ενας μακρύς δρόμος ώς τη συνειδητοποίηση πως η συναίνεση στον έρωτα, η αυτοδιάθεση στη ζωή, η ενδυνάμωση των προσωπικοτήτων, η ελεύθερη επιλογή συντρόφου, οι ίσες ευκαιρίες φέρνουν περισσότερη αγάπη μέσα κι έξω από τα σπιτικά μας και μεγαλύτερη δημιουργικότητα στις κοινωνίες μας»*, όπως χαρακτηριστικά σημειώνει η συγγραφέας.Από τα σκλαβοπάζαρα και τα χαρέμια του 18ου αιώνα στο trafficking και την κακοποίηση γυναικών, η απόσταση είναι τόσο μεγάλη αλλά και τόσο μικρή ταυτόχρονα, ώστε σήμερα συνειδητοποιούμε πόσο λίγα βήματα έχουν κάνει προς τη διαδικασία της ενδυνάμωσής τους.«Τα 200 χρόνια από την Επανάσταση του 1821 συνέπεσαν με τη χρονιά που θαρραλέες γυναίκες έσπασαν τη σιωπή τους και τόλμησαν για πρώτη φορά να μιλήσουν για την κακοποίηση… “Και σε μένα έχει συμβεί” (#ΜeΤoo). Αναπόφευκτα κοιτάει κανείς στο πριν και στο τώρα και κάνει έναν απολογισμό. Τι άλλαξε μέσα στα 200 αυτά χρόνια; Πόσο ασφαλείς είμαστε οι γυναίκες σήμερα; Πώς τιμωρείται η βία κατά των γυναικών; Υπάρχουν γκρίζες ερμηνείες για τη συναίνεση στην ερωτική πράξη και για την αυτοδιάθεση των γυναικών; Πως διαμορφώνονται στρεβλές νοοτροπίες ατόμων και πώς μπορούμε να τις ξεριζώσουμε;»*Η συνέντευξη μαζί της δίνει απαντήσεις και δημιουργεί ακόμη περισσότερες αφορμές για μια συζήτηση που πρέπει επιτέλους η κοινωνία μας να κάνει.● Πώς αποφασίσατε να ασχοληθείτε με αυτό το κομμάτι της Ιστορίας;Η Ιστορία των Ελληνίδων παραμένει αθέατη. Σαν να ήταν ανύπαρκτες οι γυναίκες, οι ανώνυμες, αυτές που βρέθηκαν ανάμεσα στα ελληνικά και τα τούρκικα σπαθιά, άοπλες στα χωριά τους όπου γίνονταν οι μάχες. Πολύ περισσότερο δεν αντιμετωπίζονται καν ως αυθύπαρκτα πρόσωπα. Είναι τα γυναικόπαιδα της σχολικής Ιστορίας.Η εξιστόρηση μέσα από μαρτυρίες της εποχής και θεατρικό λόγο της τύχης των γυναικών στα χρόνια της Επανάστασης του 1821 στο βιβλίο μου «Γυμνές αλήθειες γυναικών. Η αθέατη Ιστορία» συνέπεσε με την ανάδυση του κινήματος #MeToo στην Ελλάδα. Στο βιβλίο ξετυλίγεται ένας απολογισμός της θέσης της γυναίκας τότε και σήμερα. Καταγράφονται αφενός επιλεγμένες μαρτυρίες περιηγητών και αγωνιστών για την έμφυλη βία πριν από 200 χρόνια και αφετέρου στοιχεία για την έμφυλη βία σήμερα. Ποιοι νόμοι έχουν καθορίσει την τύχη μας και ποιοι υπονομεύουν την ασφάλειά μας; Ποιες λέξεις στο καθημερινό λεξιλόγιό μας φυλακίζουν νοοτροπίες; Η βελτίωση της θέσης των γυναικών έφερε περισσότερη αγάπη στα σπιτικά μας;● Ποια είναι τα κοινά στοιχεία ως προς τον τρόπο που αντιμετώπιζαν τις γυναίκες οι δύο λαοί;Αρχοντοπούλες ή φτωχές, Ελληνίδες ή Οθωμανίδες, δεν είχαν λόγο στη ζωή τους. Τα ξαδέλφια Νοταράδες αιματοκύλισαν χωριά της Κορινθίας διεκδικώντας την ίδια κοπέλα, ενώ η ίδια δεν ρωτήθηκε ποιον από τους δυο θα ήθελε. Ο Κωλέττης κατηγορεί τους Νοταράδες ότι πολλές φορές «εσήκωσαν την τιμή» των νόμιμων γυναικών των χωρικών της Κορινθίας. Βεβαίως, χειρότερη ήταν η ζωή στα χαρέμια. Γυναίκες σεξουαλικές σκλάβες, ισόβια φυλακισμένες. Μόλις πριν από 100 χρόνια, το 1924, κατάργησε ο Κεμάλ Ατατούρκ το χαρέμι του σουλτάνου.Σε όλες τις περιπτώσεις η θέση της γυναίκας εμπεδωνόταν ιδεολογικά μέσα από τη θρησκεία και θεωρίες για τη «φύση» του άντρα και της γυναίκας. Οσα διαβάζουμε σήμερα για τις γυναίκες του Αφγανιστάν, πέραν της μπούργκας, δεν είναι και τόσο μακρινό παρελθόν για τις γυναίκες στη χώρα μας.● Τι καθόρισε τις όποιες αλλαγές σημειώθηκαν στην κοινωνία μας από τον 18ο αιώνα μέχρι σήμερα;Σημαντικές αλλαγές έφερε η εκβιομηχάνιση. Οταν η μηχανή αντικατέστησε τη μυϊκή δύναμη και η τεχνολογία δημιούργησε νέα πεδία νοητικής εργασίας, δόθηκε η ευκαιρία στις γυναίκες να μπουν στην παραγωγή και να γίνουν οικονομικά ανεξάρτητες. Οι επιδόσεις των γυναικών στα σχολεία και στα πανεπιστήμια έχουν καταρρίψει τους μύθους αιώνων για τη χαμηλότερη νοημοσύνη τους και την έλλειψη ικανοτήτων για εργασίες εκτός των οικιακών. Αυτές κυρίως συμμετέχουν σε δράσεις διά βίου εκπαίδευσης και αυτογνωσιακών αναζητήσεων, για να χτίσουν την αυτοπεποίθησή τους και να επουλώσουν το διαγενεακό τραύμα της υποτίμησής τους.Θα ξαφνιαστεί ο αναγνώστης του βιβλίου, όταν διαβάσει πόσο πρόσφατα αναγνωρίστηκαν θεμελιώδη δικαιώματα στις γυναίκες και πόσο ελλιπής είναι σήμερα η προστασία των γυναικών από τη βία στη νομοθεσία μας.● Το σεξουαλικό έγκλημα, η έμφυλη βία και τελικά η γυναικοκτονία πόσο έχουν αλλάξει στον πυρήνα τους στο πέρασμα των χρόνων;Πηγάζουν από έμφυλα στερεότυπα ότι οι γυναίκες πρέπει να υπακούουν στην ανδρική εξουσία και τους χρειάζεται να «συνετιστούν» με ξύλο και βιαιοπραγίες. Συνήθως ο βίαιος πατέρας ασκεί βία και στα παιδιά του. Γυναίκες που έχουν μεγαλώσει σε οικογενειακή φωλιά με βίαιες συμπεριφορές συχνά επιλέγουν κακοποιητή σύντροφο, αναπαράγοντας το ίδιο μοντέλο.Οι αριθμοί μιλούν από μόνοι τους. Για τα έτη 2018-2020, στο 82-85% των καταγγελιών ενδοοικογενειακής βίας στην αστυνομία οι δράστες ήταν άνδρες. Η γυναικοκτονία δεν είναι τωρινό φαινόμενο, απόρροια του εγκλεισμού μας. Για τα περισσότερα από τα έτη 2010-2019, κάθε μήνα μία γυναίκα δολοφονήθηκε από κάποιο μέλος της οικογένειάς της.Είναι ξεκάθαρο ότι η βία κατά των γυναικών ασκείται από μια μειονότητα ανδρών. Ομως, εάν δεν αντιμετωπίσουμε τη ριζωμένη βία μέσα στις οικογένειες, τι κοινωνίες περιμένουμε να κτίσουμε;*Αποσπάσματα από το βιβλίο της Δήμητρας Καμαρινού",2021-08-28 06:00
https://www.efsyn.gr/ellada/dikaiosyni/304236_heiropedes-ston-petro-filippidi,Χειροπέδες στον Πέτρο Φιλιππίδη,"Κατηγορούμενος για έναν βιασμό και δύο απόπειρες βιασμού ο ηθοποιός -που απολογήθηκε υπό άκρα μυστικότητα, αρνήθηκε τις κατηγορίες και κατηγόρησε τις καταγγέλλουσες ότι έχουν εμμονή μαζί του- οδηγείται στις φυλακές της Τρίπολης.","Στη φυλακή οδηγείται σήμερα ο γνωστός ηθοποιός Πέτρος Φιλιππίδης, δύο μήνες μετά την άσκηση ποινικής δίωξης σε βάρος του για τρία κακουργήματα: έναν βιασμό και δύο απόπειρες βιασμού. Μετά το ένταλμα προσωρινής κράτησης, που εξέδωσε χθες το απόγευμα ανακρίτρια και εισαγγελέας, ο κατηγορούμενος συνελήφθη και μεταφέρθηκε στα κρατητήρια της ΓΑΔΑ, όπου πέρασε τη νύχτα. Σύμφωνα με πληροφορίες, θα οδηγηθεί στις φυλακές Τρίπολης, όπου κρατούνται κατηγορούμενοι για σεξουαλικά εγκλήματα όπως ο τέως καλλιτεχνικός διευθυντής του Εθνικού Θεάτρου, Δημήτρης Λιγνάδης. Αλλωστε, οι δυο καλλιτέχνες ήταν τα πιο ηχηρά ονόματα που ενεπλάκησαν στις καταγγελίες του ελληνικού MeToo και μάλιστα περίπου την ίδια χρονική περίοδο, μόνο που η προφυλάκιση του Π. Φιλιππίδη ήρθε πολύ αργότερα και δεν υπάρχει ούτε μία φωτογραφία του από τα δικαστήρια της πρώην Σχολής Ευελπίδων.Για την ακρίβεια, ο ηθοποιός επέλεξε να καταθέσει απολογητικό υπόμνημα και να εκπροσωπηθεί από δικηγόρους ενώπιον εισαγγελέα και όταν ήρθε η ώρα της απολογίας του στην ανακρίτρια, το έκανε υπό άκρα μυστικότητα. Και στις δύο περιπτώσεις αρνήθηκε το βαρύτατο κατηγορητήριο και κατηγόρησε τις καταγγέλλουσες ότι έχουν εμμονή μαζί του ή ότι ψεύδονται για να επωφεληθούν από τη δημοσιότητα της υπόθεσης. Μία από τις μάρτυρες υπεράσπισής του ήταν η σύζυγός του, Ελπίδα Νίνου, η οποία στην κατάθεσή της προσπάθησε να ισχυροποιήσει τους υπερασπιστικούς ισχυρισμούς του.Ωστόσο, οι τρεις καταγγέλλουσες δεν έχουν αποκαλύψει την ταυτότητά τους, ούτε έχουν προβεί σε δημόσιες δηλώσεις. Οι μόνες καταγγελίες γνωστών ηθοποιών είναι των Αννας-Μαρίας Παπαχαραλάμπους, Λένας Δροσάκη και Πηνελόπης Αναστασοπούλου, οι οποίες άνοιξαν μεν τον ασκό του Αιόλου για τον Πέτρο Φιλιππίδη, αλλά δεν καθόρισαν την ποινική μεταχείρισή του γιατί τα αδικήματα που περιγράφουν αφορούν παλαιότερο χρονικό διάστημα και έχουν παραγραφεί.ΒιασμόςΤα αδικήματα που έστειλαν στη φυλακή τον κωμικό ηθοποιό είναι τα εξής τρία:α) Βιασμός στο θέατρο «Ηβη» το 2008. Η καταγγέλλουσα υποστηρίζει ότι συνάντησε τον ηθοποιό και σκηνοθέτη για να συζητήσουν ενδεχόμενη συνεργασία τους αλλά εκείνος την εξανάγκασε σε σεξουαλική πράξη.β) Απόπειρα βιασμού στο θέατρο «Μουσούρη» το 2010. Σύμφωνα με την κατάθεση, η ηθοποιός συναντήθηκε με τον σκηνοθέτη όταν εκείνος έψαχνε αντικαταστάτρια για την παράστασή του και την οδήγησε στο καμαρίνι του, όπου αποπειράθηκε να τη βιάσει.γ) Απόπειρα βιασμού στο αυτοκίνητό του το 2014. Η γυναίκα περιγράφει ότι συναντήθηκαν για επαγγελματικούς λόγους, εκείνος προθυμοποιήθηκε να την επιστρέψει στο σπίτι της με το αυτοκίνητό του αλλά την οδήγησε σε αδιέξοδο δρόμο στο Παλαιό Ψυχικό, όπου επιχείρησε να τη βιάσει. Οταν εκείνη αντέδρασε, την πέταξε έξω από το αυτοκίνητο ουρλιάζοντας «άντε γαμήσου, που θες και ρόλο...».Χαρακτηριστικό είναι το σημείο του απολογητικού υπομνήματος στο οποίο ο Π. Φιλιππίδης αναφέρεται στην πρώτη καταγγέλλουσα: «Είχε εμμονή μαζί μου και ήταν πάντα άκρως διαχυτική (...) Ουδέποτε προσπάθησα να έρθω σε σεξουαλική επαφή μαζί της και μάλιστα χωρίς τη θέλησή της, ως ψευδώς ισχυρίζεται. Λυπάμαι βαθύτατα για την ίδια και οργίζομαι για όσα ψευδώς μου προσάπτει, ενώ προσπάθησα με κάθε καλή προαίρεση να μην την εκθέσω, να μην την προσβάλω, αλλά να την απωθήσω με τον ομαλότερο και ευγενέστερο δυνατό τρόπο».Οι ισχυρισμοί του δεν έπεισαν ανακρίτρια και εισαγγελέα, που δεν έβαλαν στο αρχείο καμία καταγγελία.",2021-07-28 06:00
https://www.efsyn.gr/themata/thema-tis-efsyn/284492_o-koronoios-bathyne-kai-tin-pandimia-tis-anisotitas,Ο κορονοϊός βάθυνε και την πανδημία της ανισότητας,"Δεν ήταν μόνο οι υγειονομικοί που βρέθηκαν στην πρώτη γραμμή. Και σε άλλους τομείς που κρίθηκαν ως «βασικές υπηρεσίες» η πλειονότητα των εργαζομένων είναι γυναίκες. Αποτελούν το 93% των παιδοκόμων και βοηθών δασκάλων, το 95% των οικιακών βοηθών και καθαριστών, το 82% των ταμιών σε σούπερ μάρκετ. Χάρη σε αυτές, που δεν έχουν την επιλογή ούτε τη δυνατότητα της κοινωνικής αποστασιοποίησης για να προστατευτούν από τον ιό, σε σημαντικό βαθμό διατηρήθηκαν ενεργά τα υγειονομικά, κοινωνικά και οικονομικά μας συστήματα.","Την ώρα που η υφήλιος τιμά την Παγκόσμια Ημέρα της Γυναίκας διεκδικώντας τα αναφαίρετα δικαιώματά της, η πανδημία του κορονοϊού υπονομεύει κατακτήσεις και απειλεί με οπισθοχώρηση δεκαετιών στην ισότητα των φύλων. Οι γυναίκες βρέθηκαν στην πρώτη γραμμή της μάχης κατά της πανδημίας. Αλλά η τεράστια κρίση που έφερε στις κοινωνίες και τις οικονομίες μας ο Covid-19 έχει δυσανάλογα αρνητικές συνέπειες γι' αυτές.Από τη μεγαλύτερη έκθεσή τους στον ιό ώς την επιβάρυνση με πρόσθετες ευθύνες φροντίδας παιδιών και σπιτιού και την αύξηση της ανεργίας και της φτώχειας, η καθημερινότητά τους επιδεινώνεται, όπως δείχνει η έρευνα «Οι κοινωνικο-οικονομικές συνέπειες της πανδημίας του Covid-19 στην ισότητα φύλου», που εκπόνησε το Ευρωπαϊκό Ινστιτούτο για την Ισότητα των Φύλων (EIGE) για λογαριασμό της πορτογαλικής προεδρίας της Ε.Ε. «Το φύλο αποτελεί έναν από τους βασικούς δείκτες αυτής της κρίσης ως προς το κατά πόσο ένα άτομο θα ανακάμψει αλώβητο» προειδοποιεί σχετικό ψήφισμα του Ευρωκοινοβουλίου και οι στατιστικές που παρουσιάζει το EIGE αποκαλύπτουν μιαν αδυσώπητη ανισότητα που βαθαίνει. Αυτοί που σήμερα από θέσεις εξουσίας βγαίνουν και συγχαίρουν τις «μαχήτριες της πρώτης γραμμής», αν το εννοούν οφείλουν ανάμεσα στα πολλά άλλα να επαναξιολογήσουν τη σημασία της οικονομίας της φροντίδας επενδύοντας σε κάθε μορφή της και να θέσουν την προοπτική φύλου στο επίκεντρο των πολιτικών ανάκαμψης.Οι γυναίκες στην πρώτη γραμμήΗ πανδημία αύξησε την ανάγκη της κοινωνίας για υπηρεσίες φροντίδας, είτε αυτές είναι γονείς που φροντίζουν τα παιδιά τους είτε νοσηλευτικό προσωπικό που περιθάλπει ασθενείς. Η φροντίδα είναι μια γυναικεία υπόθεση στην Ε.Ε., αφού αυτές αποτελούν το 76% των εργαζομένων στον τομέα της υγειονομικής περίθαλψης (γιατροί, νοσηλεύτριες, μαίες, προσωπικό σε οίκους ευγηρίας και κοινωνικές δομές) και το 86% των εργαζομένων στον τομέα προσωπικής φροντίδας στην Ε.Ε. Είναι οι πρώτες που βρέθηκαν να δίνουν μάχη με τον Covid.Ελλείψει επενδύσεων, προσλήψεων, μέτρων ανακούφισης σε συστήματα που ήδη είχαν γνωρίσει τεράστιες περικοπές, χρειάστηκε να αντιμετωπίσουν ατέρμονες ώρες δουλειάς, κάποιες φορές ακόμα και με ακατάλληλα προστατευτικά μέτρα, να συμφιλιωθούν με ανείπωτες συνθήκες και αριθμούς θανάτων, να ζουν με τον συνεχή φόβο μην κολλήσουν και μολύνουν και τις οικογένειές τους και για όσες είναι και μητέρες να βρουν τρόπους –όσο φρόντιζαν για τους ασθενείς– να διευθετήσουν ποιοι και πώς θα φρόντιζαν τα παιδιά τους, ιδίως όσο τα σχολεία είναι κλειστά.Σύμφωνα με το Ευρωπαϊκό Κέντρο Πρόληψης και Ελέγχου Νόσων, το 23% του συνόλου των κρουσμάτων αφορούσαν εργαζόμενους στο υγειονομικό σύστημα της Ε.Ε., με τις γυναίκες να αποτελούν το 72% όσων μολύνθηκαν σε αυτόν τον τομέα. Ενας καίριος τομέας (και) σε αυτήν την κρίση, στον οποίο ωστόσο οι γυναίκες –δηλαδή η συντριπτική πλειονότητα των εργαζομένων– εξακολουθούν να αμείβονται κατά 11,5% λιγότερο από τους άντρες συναδέλφους τους που εργάζονται σε ανάλογες θέσεις εργασίας και τις ίδιες ώρες, σύμφωνα με τον Παγκόσμιο Οργανισμό Υγείας (ΠΟΥ). Αν μπορούσε κανείς να συμπυκνώσει τις συνθήκες δουλειάς τους με λίγες λέξεις, αυτές είναι υπερεργασία και χαμηλές αμοιβές.Δεν ήταν μόνο οι υγειονομικοί που βρέθηκαν στην πρώτη γραμμή. Και σε άλλους τομείς που κρίθηκαν ως «βασικές υπηρεσίες» πάλι η πλειονότητα των εργαζομένων είναι γυναίκες. Αποτελούν το 93% των παιδοκόμων και βοηθών δασκάλων, το 95% των οικιακών βοηθών και καθαριστών, το 82% των ταμιών σε σούπερ μάρκετ. Χάρη σε αυτές, που δεν έχουν την επιλογή ούτε τη δυνατότητα της κοινωνικής αποστασιοποίησης για να προστατευτούν από τον ιό, σε σημαντικό βαθμό διατηρήθηκαν ενεργά τα υγειονομικά, κοινωνικά και οικονομικά μας συστήματα. Κι όμως, πρόκειται για μερικές από τις πιο υποτιμημένες κοινωνικά δουλειές, συνήθως χαμηλά αμειβόμενες και επισφαλείς, απόρροια της πατριαρχικής αντίληψης ότι η φροντίδα είναι γυναικεία ευθύνη στο σπίτι και προσφέρεται δωρεάν κι ότι δεν έχει οικονομική αξία γιατί «δεν είναι πραγματική δουλειά».Οι φροντιστές υγείας και όσοι φροντίζουν άτομα στα σπίτια τους δουλεύουν σε εξαιρετικά επισφαλείς συνθήκες: ένας στους πέντε δουλεύει σε προσωρινή θέση εργασίας και τέσσερις στους δέκα με μερική απασχόληση, έτσι που δεν είναι να απορεί κανείς που το 50% βρίσκεται ανάμεσα στους χαμηλότερα αμειβόμενους εργαζόμενους. Το δε τυπικό πορτρέτο των οικιακών βοηθών και καθαριστριών στην Ε.Ε. είναι γυναίκα (95%), που δουλεύει κυρίως με μερική απασχόληση (69%), με σχετικά χαμηλές δεξιότητες (56%) και μετανάστρια (55%). Οι τελευταίες, στην πλειονότητά τους, επίσης εργάζονται άτυπα, χωρίς εργασιακά δικαιώματα ή κοινωνική προστασία, χωρίς να απολαμβάνουν υγειονομική περίθαλψη και χωρίς δικαίωμα σε αναστολή ή επίδομα ανεργίας, τώρα που η επιδημία άφησε χιλιάδες χωρίς δουλειά, αφού πολλές οικογένειες δεν μπορούν πλέον να πληρώνουν για τις υπηρεσίες τους.«Γυναίκες τα βάζουν με τα θηρία και τα βγάζουν πέρα»    Δέσποινα, γιατρός  Η Δέσποινα Τοσουνίδου είναι γιατρίνα. Και συνδικαλίστρια. Και μητέρα. Ενας άνθρωπος μάχιμος σε κάθε πλευρά της ζωής, αλλά, όπως λέει, «δεν θα μιλήσω για μένα». Οχι μονάχα γιατί είναι η πρόεδρος των εργαζομένων στο «Ασκληπιείο» της Βούλας κι επομένως μιλάει για καθεμία συναδέλφισσά της και για όλες μαζί, αλλά και γιατί «εγώ έχω την τύχη ο σύντροφός μου να είναι επαναστάτης κομμουνιστής. Κι αυτό το δικαιώνει, ασχολείται με το σπίτι, διαβάζει τα παιδιά – θεωρώ ότι δυστυχώς είναι εξαίρεση, αντιλαμβάνεται ότι η ισότητα είναι καθημερινή δουλειά και μάχη».Η Δέσποινα μας παίρνει από το χέρι και μας πάει στην καθημερινή ζωή του νοσοκομείου. Εκεί όπου γιατρίνες, ειδικευόμενες, νοσηλεύτριες, καθαρίστριες δίνουν όλες μαζί τη μάχη κατά της πανδημίας, αλλά και τη μάχη της αξιοπρέπειας. «Πιέζονται σε κάθε κομμάτι της γυναικείας τους ταυτότητας. Η Πολιτεία τούς φέρεται σαν να χρωστάνε και να πρέπει να δώσουν σε όλα τα μέτωπα κάτι παραπάνω, χωρίς να τους αναγνωρίζεται αυτό το έργο – αν εξαιρέσουμε το χειροκρότημα της Μαρέβας πριν από ένα χρόνο γιατί μετά άρχισαν οι σφαλιάρες», μας λέει.«Ολες έχουν δεχτεί πλήγμα και αφόρητη πίεση εδώ και ένα χρόνο», συνεχίζει η Δέσποινα. «Γιατρίνες, μαμάδες ανηλίκων υποχρεώνονται να κάνουν 10 εφημερίες τον μήνα σε κλινική Covid, λείπουν τις μισές μέρες του μήνα και απαξιώνονται από την Πολιτεία, που δεν τους δίνει καν το περιθώριο ανάπαυσης κι εκπαίδευσης και, φυσικά, δεν τις πληρώνει». Δίπλα τους οι ειδικευόμενες, οι πιο χτυπημένες από τις συνθήκες ίσως, αφού ενώ είναι γιατρίνες που θα έπρεπε να εκπαιδεύονται, εντέλλονται ανεξάρτητα από την ειδικότητά τους να πάνε σε κλινική Covid. «Εχουμε πλήθος γιατρών που εδώ και ένα χρόνο δουλεύουν απλήρωτοι, η διοίκηση κόβει εφημερίες, πια δεν μετράνε... Ζητάμε να ενταχθούμε στα βαρέα και μας λένε ότι αυτό κοστίζει», υπογραμμίζει.«Πολλές νοσηλεύτριες έφυγαν από το σπίτι γιατί είχαν παιδιά ή συζύγους σε ευπαθείς ομάδες, χαιρετάγανε τα παιδιά τους κάτω από το μπαλκόνι. Δουλεύουν πρωί και νύχτα, πολύ συχνά στο ίδιο 24ωρο. Πολλές άνω των 50 υποφέρουν από επαγγελματικές νόσους, απειλούνται από μπερν άουτ, αντλούν δύναμη από το πολύ υψηλό φρόνημα και την αλληλεγγύη μεταξύ τους. Είναι γυναίκες που τα βάζουν με τα θηρία και τα βγάζουν πέρα – οι ίδιες ξέρουν ποιες είναι οι πληγές τους. Ειδικά όσες δουλεύουν στα χειρουργεία υφίστανται ιεραρχική και υπαινικτικά σεξιστική συμπεριφορά από τους άνδρες χειρουργούς. Δεν καταγγέλλουν γιατί φοβούνται. Εχει γίνει καταγγελία κι από γιατρίνα. Εγώ η ίδια το έχω βιώσει ως ειδικευόμενη», τονίζει.Στο νοσοκομείο εργάζονται και 11 εργολαβικές καθαρίστριες, «παλεύουμε για να αποσοβήσουμε την απόλυσή τους», μας λέει η Δέσποινα ενώ περιγράφει το «απολύτως ιατροκεντρικό, σκληρά ιεραρχικό σύστημα υγείας»: «Ζητάνε από τις εναπομείνασες κουρασμένες γυναίκες των 45 και 50 ετών να καλύψουν στη βάρδια τους 100 στρέμματα. Η απάντηση από τους άνδρες διευθυντές είναι “δουλέψτε παραπάνω, δεν έχετε ανάγκη, δεν κουράζεστε”. Παρ' όλο που το δημόσιο σύστημα σήκωσε το βάρος της πανδημίας κι οι γυναίκες αυτές θα έπρεπε να έχουν μονιμοποιηθεί, αφού ένα βρόμικο είναι και ένα επικίνδυνο νοσοκομείο, απειλούνται με απόλυση».Η Δέσποινα μας μιλάει για τις γυναίκες παρασκευάστριες που φτιάξανε μόνες τους είδη προστασίας, για τις γυναίκες που κουβαλάνε φορεία: «Είναι απολύτως ταγμένες και πολύ κουρασμένες, μετά γυρνάνε σπίτι για να κάνουν μαγείρεμα και να βοηθήσουν τα παιδιά. Ενώ γενικά οι μητέρες στο Δημόσιο παίρνουν άδεια ειδικού σκοπού, για όλες τις γυναίκες στα δημόσια νοσοκομεία είναι πολύ περιορισμένη αυτή η δυνατότητα. Πολλές δεν παίρνουν καθόλου ή με τα χίλια ζόρια, με παρέμβαση του σωματείου, γιατί θα λείψουν από το σύστημα».Τουλάχιστον προστατεύει το σύστημα όπως μπορεί τις μητέρες και τα παιδιά τους; Πόσο συχνά υποβάλλονται σε τεστ για Covid; «Είναι αστείο που ρωτάτε... Κάνουν τεστ μόνο όταν υπάρξει επιβεβαιωμένο κρούσμα. Μέχρι και σήμερα φοράμε τις απλές χειρουργικές μάσκες. Είμαστε ανοχύρωτη πόλη».Εξοπλισμός προστασίας ακατάλληλος για γυναίκεςΗ πανδημία αποκάλυψε πως, παρότι ο τομέας της περίθαλψης υγείας κυριαρχείται από γυναίκες, οι ανάγκες τους συχνά παραβλέπονται, ακόμα κι όσον αφορά τον κατάλληλο εξοπλισμό ατομικής προστασίας (ΕΑΠ). Σύμφωνα με την οργάνωση του ΟΗΕ Γυναίκες, καθώς εξελισσόταν η πανδημία έγινε σαφές ότι όλοι οι εργαζόμενοι δεν προστατεύονται το ίδιο απέναντι στον Covid. «Γιατί πολύ συχνά οι προδιαγραφές για ΕΑΠ σχεδιάζονται στη βάση του αντρικού σωματότυπου, έτσι που εξίσου συχνά καταλήγουν σε ακατάλληλα μεγέθη για τις γυναίκες».Ερευνα του βρετανικού συνδικάτου Prospect έδειξε ότι (και πριν από την πανδημία) το 29% των γυναικών υγειονομικών χρησιμοποιούσαν ΕΑΠ που δεν είχε σχεδιαστεί ειδικά για αυτές. Το ίδιο ισχύει και σε αρκετές ευρωπαϊκές χώρες, επισημαίνει έκθεση του EIGE, «κάτι εξαιρετικά επικίνδυνο σε αυτήν την πανδημία κατά την οποία ο κατάλληλος ΕΑΠ μπορεί να είναι σωτήριος για όσους δουλεύουν με ανθρώπους που νοσούν».Δουλειά, τηλεργασία και φροντίδα, ένας εξουθενωτικός συνδυασμός    Η πανδημία άλλαξε τα δεδομένα (άγνωστο πόσο παροδικό θα είναι για όλους όσοι σήμερα δουλεύουν από το σπίτι), με την τηλεργασία να παρουσιάζεται σαν μια θετική εξέλιξη που συμβάλλει στη συμφιλίωση επαγγελματικής και οικογενειακής ζωής, καθώς θα μπορούσε να προσφέρει ευελιξία και ένα νέο μοίρασμα των δουλειών της φροντίδας. Αλλά αυτό δεν συνέβη. Το βάρος επωμίστηκαν σε πολύ μεγαλύτερο βαθμό οι γυναίκες.Οι καραντίνες και τα λοκντάουν αποκάλυψαν το μέγεθος των δουλειών του σπιτιού και την τεράστια ανισότητα που γεννούν. Είναι οι δουλειές του Σίσυφου, που χάνονται μόλις γίνονται: μαγείρεμα του φαγητού της οικογένειας, καθάρισμα του σπιτιού, αλλαγή στις πάνες, βοήθεια στα μαθήματα, πλύσιμο των ρούχων… Ηταν ήδη μια άσκηση επικίνδυνης ισορροπίας ο συνδυασμός δουλειάς και σπιτιού, αλλά η κοινωνική αποστασιοποίηση που επιβλήθηκε τον μετέτρεψε σε πραγματική δοκιμασία.8 του Μάρτη: Παγκόσμια Ημέρα της ΓυναίκαςΜε τα σχολεία κλειστά, τις εξωσχολικές δραστηριότητες προγραμμένες, την τηλεκπαίδευση να απαιτεί τη γονεϊκή συνδρομή και τους παππούδες σε αυστηρή απομόνωση, το βάρος της πρόσθετης ευθύνης φροντίδας έπεσε ξανά δυσανάλογα στις γυναίκες. Ούτως ή άλλως στην Ε.Ε. το 92% των γυναικών προσφέρει στην οικογένεια απλήρωτη φροντίδα αρκετές φορές την εβδομάδα και το 81% το κάνει καθημερινά, με τα αντίστοιχα ποσοστά για τους άντρες να είναι 68% και 48%. Πριν από αυτήν την κρίση οι Ευρωπαίες δαπανούσαν σε αυτές τις δουλειές συνολικά 3,9 ώρες την ημέρα έναντι 2,6 ωρών των αντρών. Αυτό το έμφυλο χάσμα είναι ακόμα μεγαλύτερο στην Ελλάδα όπου το 75% των γυναικών ασχολείται με απλήρωτες δουλειές φροντίδας καθημερινά, έναντι μόλις 16,11% των αντρών, ενώ οι Ελληνίδες αφιερώνουν σχεδόν διπλάσιο χρόνο καθημερινά από τους Ελληνες στη φροντίδα της οικογένειας: 4,1 ώρες εκείνες, 2,1 αυτοί.Η δε τηλεργασία που μπήκε απροσδόκητα στα σαλόνια και στις κουζίνες μας –αρρύθμιστη και συχνά με όρους καταχρηστικούς– μετέτρεψε τα νοικοκυριά –που ήδη είχαν γίνει άτυπα σχολεία λόγω της τηλεκπαίδευσης– σε ακατάλληλους χώρους δουλειάς, αυξάνοντας την πίεση στις γυναίκες. Ενώ πριν από την κρίση περισσότερες γυναίκες (64%) απ' ό,τι άντρες (57%) δεν είχαν δουλέψει ποτέ με τηλεργασία, ήδη με τα πρώτα λοκντάουν αντιστράφηκαν οι όροι και το 39% των γυναικών (έναντι του 35% των αντρών) στην Ε.Ε. δούλευε «ψηφιακά» από το σπίτι, ποσοστό που έφτανε στο 46% για τις μητέρες με μικρά παιδιά.Η πανδημία άλλαξε τα δεδομένα (άγνωστο πόσο παροδικό θα είναι για όλους όσοι σήμερα δουλεύουν από το σπίτι), με την τηλεργασία να παρουσιάζεται σαν μια θετική εξέλιξη που συμβάλλει στη συμφιλίωση επαγγελματικής και οικογενειακής ζωής καθώς θα μπορούσε να προσφέρει ευελιξία και ένα νέο μοίρασμα των δουλειών της φροντίδας. Αλλά αυτό δεν συνέβη. Αν και παρατηρήθηκε κάπως μεγαλύτερη συμμετοχή των πατέρων στις αυξημένες ανάγκες φροντίδας και νοικοκυριού, ιδίως εκείνων που επίσης ήταν στο σπίτι λόγω τηλεργασίας (ή ανεργίας), το βάρος επωμίστηκαν σε πολύ μεγαλύτερο βαθμό και πάλι οι γυναίκες.Ερευνα που διεξήγαγε το Eurofound τον Απρίλιο του 2020, στη διάρκεια των πρώτων περιοριστικών μέτρων για την αναχαίτιση της πανδημίας, ανάμεσα σε εργαζόμενους γονείς με παιδιά μικρότερα των 11 ετών, αποκάλυψε πως το ένα τρίτο (29%) των μητέρων δυσκολευόταν να συγκεντρωθεί στην εργασία του (έναντι 16% των αντρών), και πάλι η μία στις τρεις (29%) μητέρες έναντι ενός στους έξι πατέρες (16%) ένιωθε υπερβολικά κουρασμένη μετά τη δουλειά για να κάνει δουλειές του σπιτιού, ενώ περισσότερες μητέρες απ' ό,τι πατέρες ήταν πιθανό να νιώθουν πίεση και στρες (23% έναντι 19%) ή κατάθλιψη (14% έναντι 9). Επιπλέον, λες και η δουλειά τους είναι λιγότερο σημαντική, οι μητέρες διακόπτονταν 50% συχνότερα από τους πατέρες όταν εργάζονταν από το σπίτι, με όποια συνέπεια μπορεί να έχει αυτό στην αποδοτικότητά τους, τις εργασιακές τους προοπτικές αλλά και την αξιοποίηση του χρόνου τους.Οπως έλεγε εκ μέρους της πορτογαλικής προεδρίας η Σάντρα Ριμπέιρο, επικεφαλής της Επιτροπής για την Ισότητα των Φύλων, κατά την (ψηφιακή) παρουσίαση της έρευνας της EIGE: «Πρέπει να μιλήσουμε για την τηλεργασία, αλλά και να δημιουργήσουμε συνθήκες για να έχει πραγματικά θετικό αντίκτυπο στη συμφιλίωση επαγγελματικής και προσωπικής ζωής. Γιατί αυτό που έχουμε τώρα, να είμαστε σε ψηφιακή συνάντηση και συγχρόνως να ψήνουμε φαγητό στον φούρνο και να λέμε μακάρι να μη με διακόψουν τα παιδιά, είναι κάτι άλλο, μπορούμε να το αποκαλέσουμε όπως θέλουμε, αλλά δεν είναι τηλεργασία. Γιατί αυτή δεν θα πρέπει να μας επιστρέψει ή να ενισχύσει τους παραδοσιακούς έμφυλους ρόλους».«Ο πατέρας λείπει, το παιδί είναι πάνω μου όλη μέρα»    Αλεξάνδρα, ηθοποιός  Η Αλεξάνδρα Ντεληθέου είναι ηθοποιός και χορεύτρια – τώρα πια, με τα θέατρα κλειστά εδώ κι έναν χρόνο, αξιοποιεί τις πρώτες της σπουδές και δουλεύει από το σπίτι ως γραφίστρια. Ταυτόχρονα μεγαλώνει την 4χρονη Σόνια που, όπως όλα τα παιδιά, βλέπει το σχολείο της... από την οθόνη. «Η μικρή κάνει ένα τέταρτο της ώρας διαδικτυακό μάθημα. Ο πατέρας λείπει, το παιδί είναι πάνω μου όλη μέρα, δεν έχει με τι να ασχοληθεί. Οι γονείς μου είναι μεγάλοι και δεν μπορούν να την κρατήσουν», μας λέει.«Το επάγγελμά μας δεν υπάρχει, δεν έχουμε πια καμία επαφή με το αντικείμενο», τονίζει η Αλεξάνδρα. Οπως όλοι οι συνάδελφοί της, μέσα στην ανεργία στον χώρο είδε να σκάει με ορμή και το #metoo. «Είναι λυτρωτικό. Εχω χαρεί, περιμέναμε πολύ καιρό να συμβεί. Είμαι όμως πολύ θυμωμένη με τη συγκάλυψη της υπουργού. Είναι ανοιχτό το τι θα γίνει αύριο, φοβάμαι μήπως τα ξεχάσουμε γρήγορα όλα αυτά κι από τη λαχτάρα μας να ξαναπαίξουμε βρεθούμε να κάνουν οι ίδιες κλίκες κουμάντο. Θέλει μέτρο, θέλει σοβαρότητα. Και το σωματείο μας τα πάει πολύ καλά πρώτη φορά στα χρονικά».Τι άλλαξε από την πρώτη καραντίνα μέχρι τώρα; «Τώρα είναι άρρωστοι και κοντινοί μας άνθρωποι και νεότεροι, οπότε κι εμείς έχουμε φοβηθεί. Κι εγώ θεωρώ πολύ τυχερό τον εαυτό μου: έχω ένα σπίτι, σύντροφο, παιδί – υπάρχει πολλή μοναξιά τριγύρω. Οι φίλες μου έχουν δυσκολευτεί –ειδικά οι μητέρες σε μονογονεϊκές οικογένειες– γιατί δεν βοηθάνε οι παππούδες. Οι εργένισσες, όπως και οι εργένηδες, ζορίζονται πολύ».«Μας απείλησαν με κυρώσεις γιατί είπαμε ότι είχαμε κρούσμα»Μαριάννα, εργαζόμενη σε σούπερ μάρκετΗ 46χρονη Μαριάννα βρίσκεται στην πρώτη γραμμή, εκτεθειμένη διαρκώς στον ιό, καθώς εργάζεται σε γνωστή αλυσίδα σούπερ μάρκετ τα τελευταία τέσσερα χρόνια. Πρόσφατα οι εργαζόμενοι ενημερώθηκαν από τη διεύθυνση ότι υπάρχει επιβεβαιωμένο κρούσμα και παρ' όλα αυτά έλαβαν την εντολή να συνεχίσουν όλοι κανονικά σαν να μη συμβαίνει τίποτα, μέχρι το κλείσιμο του καταστήματος. Δύο μέρες μετά ενημερώθηκαν για δεύτερο κρούσμα. Οταν πια επιβεβαιώθηκε και το πέμπτο κρούσμα, το κατάστημα έκλεισε πρώτη φορά για μία ημέρα. Σήμερα, μόλις σε δύο εβδομάδες, το κατάστημα μετρά 7 επιβεβαιωμένα κρούσματα από τους συνολικά 35 εργαζόμενους.«Οταν μεταφέραμε στη διεύθυνση του καταστήματος και τη Γενική Διεύθυνση Ανθρώπινου Δυναμικού της εταιρείας την ανησυχία μας και ζητήσαμε το προφανές, δηλαδή τη διενέργεια επαναληπτικών τεστ, μας απάντησαν “αν φοβάστε για την υγεία σας, μπορείτε να μείνετε σπίτι σας παίρνοντας μία εβδομάδα από την κανονική σας άδεια”», μας αφηγείται η Μαριάννα. Αλλά υπάρχει και χειρότερο: «Οταν μία συνάδελφος ανακοίνωσε στο σχολείο του παιδιού της ότι ήταν η ίδια κρούσμα, δεχτήκαμε απειλές από τους υπεύθυνους ότι θα υποστούμε κυρώσεις γιατί... κάνουμε βούκινο την εταιρεία σε όλη την περιοχή».«Με την τηλεργασία οι ρόλοι συγκρούονται κι είναι εξαιρετικά κουραστικό»    Ελενα, αρχιτεκτόνισσα  «Δεν γίνεται να έχεις την πλάτη στο παιδί αλλά ούτε και στη δουλειά. Υπάρχουν στιγμές που χάνω την ψυχραιμία μου». Η 36χρονη Ελενα είναι αρχιτεκτόνισσα. Από την έναρξη της πανδημίας έπρεπε να βρει τις ισορροπίες ανάμεσα στον ρόλο της μαμάς και της εργαζόμενης. Δουλεύει καθημερινά στον υπολογιστή από τις 10 το πρωί ώς τις 7 το βράδυ ενώ ταυτόχρονα φροντίζει την κόρη της. «Στην αρχή το ωραιοποιήσαμε, ότι με τον εγκλεισμό μάς δίνεται χρόνος για να είμαστε με τα παιδιά μας. Αλλά με την τηλεργασία οι ρόλοι συγκρούονται κι είναι εξαιρετικά κουραστικό.Οταν φεύγεις από το σπίτι για να πας στη δουλειά, ο ρόλος της μαμάς, έστω και για λίγο, φεύγει από πάνω σου. Τώρα πρέπει να βρίσκω καθημερινά νέους τρόπους για να ανταποκριθώ. Ενα νήπιο θέλει την προσοχή σου, ειδικά όταν πρόκειται για μονογονεϊκή οικογένεια», μας λέει η Ελενα. «Από το προνήπιο πια υπάρχουν μαθησιακοί στόχοι και βλέπω ότι σ' αυτό το διάστημα η μικρή έχει χάσει εμπειρίες, έχει δεχτεί λιγότερα ερεθίσματα. Αν και κάνει τηλεκπαίδευση μία ώρα καθημερινά, τίποτα δεν αντικαθιστά τη φυσική παρουσία. Εκεί καλούμαστε οι γονείς να καλύψουμε ένα κενό εκπαίδευσης, μη όντας εκπαιδευτικοί».Η αξία της απλήρωτης δουλειάςΟι δουλειές του νοικοκυριού έχουν οικονομική αξία κι όταν παραμένουν απλήρωτες μπορεί να συμβάλουν στη μεγαλύτερη φτώχεια όσων τις επιτελούν. Αυτό αναγνώρισε στην ουσία το Ανώτατο Δικαστήριο της Πορτογαλίας, καταδικάζοντας στα τέλη Φεβρουαρίου έναν άντρα να αποζημιώσει με 60.782 ευρώ την πρώην σύζυγό του για τις δουλειές του νοικοκυριού που είχε αναλάβει εξ ολοκλήρου επί σχεδόν 30 έτη. Η απόφαση συνιστά ευρωπαϊκό δικαστικό προηγούμενο, ορίζοντας πως οι δουλειές του νοικοκυριού όταν γίνονται αποκλειστικά ή κατά κύριο λόγο από ένα μόνο άτομο «συμβάλλουν στην πραγματική φτωχοποίησή του», ενώ το άλλο μέλος του ζευγαριού ωφελείται οικονομικά, δηλαδή πλουτίζει, γιατί εξοικονομεί χρήματα που θα πλήρωνε ή τον χρόνο που κέρδισε επειδή απαλλάχτηκε από αυτές.Η πανδημία βάθυνε το χάσμαΕρευνα που έγινε σε ΗΠΑ, Βρετανία, Γαλλία, Γερμανία και Ιταλία μετά το πρώτο κύμα του κορονοϊού έδειξε πως μπορεί να αυξήθηκαν οι ώρες που άντρες και γυναίκες αφιερώνουν στις δουλειές της φροντίδας και του σπιτιού, αλλά ενώ οι άντρες τις αύξησαν κατά μέσο όρο 10 ώρες την εβδομάδα, οι γυναίκες επιβαρύνθηκαν με ακόμα 15 ώρες ή 31% περισσότερο: πριν από την πανδημία οι άντρες αφιέρωναν 25 ώρες και οι γυναίκες 35, μετά αυξήθηκαν στις 50 και 65, αντίστοιχα. Στο δε Βέλγιο οι στατιστικές έδειξαν πως άντρες και γυναίκες αύξησαν τον χρόνο που αφιέρωναν καθημερινά στα παιδιά και το νοικοκυριό, αλλά οι γυναίκες εξακολουθούσαν να προσφέρουν 30 λεπτά περισσότερα την ημέρα από τους άντρες και εκείνοι απολάμβαναν μία ώρα περισσότερο ελεύθερο χρόνο από αυτές.",2021-03-07 12:12
https://www.efsyn.gr/tehnes/moysiki-horos/303111_ego-den-mporo-na-kano-parea-me-osoys-den-akoyn-boskopoylo,«Εγώ δεν μπορώ να κάνω παρέα με όσους δεν ακούν Βοσκόπουλο»,"Ποιο ήταν το μεγαλύτερο χάρισμα του ανθρώπου που, είτε έπαιζε στις ταινίες του ’60, είτε τραγουδούσε στα μεγάλα μαγαζιά, λατρευόταν όπως συμβαίνει μόνο με τα λαϊκά είδωλα; Ψάχνουμε την απάντηση και κάποιοι που τον γνώρισαν και τον αγάπησαν μας βοηθούν να τη βρούμε.","«Οταν ο Τόλης ανεβαίνει στην πίστα, την καταπίνει ολόκληρη», έλεγε ο Γιώργος Ζαμπέτας για τον Βοσκόπουλο. Ηταν άραγε αυτό το άρρητο, παράξενο και όχι κοινό χάρισμα, που ο Τόλης Βοσκόπουλος λατρεύτηκε τόσο από τον απλό κόσμο, αλλά και από το εγχώριο...«τζετ σετ» μίας ολόκληρης εποχής; Ηταν το γεγονός ότι ξεκινώντας τη διαδρομή του από την Κοκκινιά του ’40, ως μόνος γιος της πολύτεκνης οικογένειας ενός μανάβη, ενσάρκωσε τελικά μία εκδοχή του «ελληνικού ονείρου» κάνοντας, τα επόμενα χρόνια, πολλαπλούς κύκλους επιτυχιών, από το σινεμά στην πίστα, από τα ταπεινά δυτικά προάστια στα «πολυτελή» νότια, από την αφάνεια στα πρωτοσέλιδα;Ηταν η χαρακτηριστική φωνή του, λίγο ένρινη, πολύ κατάλληλη για το πέρασμα στο ελαφρολαϊκό; Ηταν το γεγονός ότι ήταν... ευρύχωρος, γενναιόδωρος, ιππότης παλαιάς κοπής με τις γυναίκες που τις αποθέωνε, λουσμένος στην ακριβή κολόνια και απαστράπτων στα καλοραμμένα κοστούμια; Ηταν ότι ήταν ιδιοσυγκρασιακός, πρωταγωνιστής, όχι μόνο σε ταινίες και «ανεπανάληπτα» ξενύχτια στις πίστες, αλλά και σε φήμες, σε απόλυτα ερωτικά πάθη, σε διαζύγια, σε σκάνδαλα, σε περιπέτειες, σε «κουμπαριές» και φιλίες με βροντερά ονόματα; Ηταν ότι ήταν ο χαρακτηριστικός εκπρόσωπος στη νυχτερινή ζωή μιας οικονομικής πραγματικότητας και μιας ταξικής συνείδησης που άλλαζε, κυρίως λόγω αυτού που κόμισε το ΠΑΣΟΚ και πριν από τη δεκαετία του ’80 στην ελληνική κοινωνία, την αποφόρτιση κι αποενοχοποίηση δηλαδή της μεσαίας και μικρομεσαίας τάξης που μπορούσε επιτέλους να χαλάσει κι ένα μισθό στα μπουζούκια;Ηταν προφανώς όλα αυτά μαζί. Το ταλέντο και η συγκυρία. Η ιδιοσυγκρασία και οι δυνατότητες. Η υπερβολή και η ευγένεια. Γι’ αυτό ακόμα και κάποιοι, λιγότεροι, που δεν τρελαίνονταν ίσως τόσο με τη φωνή του ή με αυτή την τόσο πληθωρική, έως και «τεατράλε» ώρες-ώρες, προσωπικότητα, λυπήθηκαν πολύ χθες με την είδηση του θανάτου του Τόλη Βοσκόπουλου, στα 81 του χρόνια, από ανακοπή καρδιάς. Ε, ναι! Εκτός από τα τραγούδια, καθένας και κάτι δικό του αποχαιρετά μαζί με τον «Τόλη». Κι όλοι μαζί τον θέλαμε λίγο ακόμα εδώ να προλάβει τη μετα-πανδημική επανεκκίνηση της νύχτας, να ξετυλίγεται μέχρι τη γωνία η ουρά αναμονής για την είσοδο στο τελευταίο στέκι που τραγούδησε -και μάλιστα καθημερινές- στην οδό Τσόχα, να παραταθεί η ψευδαίσθηση της «ευδαιμονίας» των περασμένων δεκαετιών και των «ανδρών παλαιάς κοπής που σου ανοίγουν την πόρτα του αυτοκινήτου και σου χαρίζουν λουλούδια». Αυτό μας εξομολογήθηκε ότι ξεχώριζε πρώτα-πρώτα παλαιά του συνεργάτιδα από τη δισκογραφία. «Πόσο “ιππότης” και γενναιόδωρος ήταν με τις γυναίκες. Με όλες, όχι μόνο με αυτές που ερωτεύτηκε. Δεν μπορώ να μην το σκεφτώ κι αυτό την εποχή του MeToo, αλλά και των τόσων γυναικοκτονιών», λέει.«Λαϊκός άνθρωπος. Κι αριστοκράτης, μαζί. Με τον χαμό του κλείνει οριστικά το κεφάλαιο μπουζούκια και νύχτα-με τον παλιό τρόπο», επισημαίνει ο Θανάσης Συλιβός, εκδότης του «Μετρονόμου» κι άνθρωπος που έχει μελετήσει (και) το λαϊκό τραγούδι.Αυτοί ωστόσο που τον γνώρισαν καλύτερα, στη σκηνή και στα παρασκήνια ήταν οι πιο στενοί του συνεργάτες. Οι μουσικοί. Κι από αυτούς ο κορυφαίος «παίκτης» του μπουζουκιού, ο Μανώλης Καραντίνης, συνοδοιπόρος του στα μουσικά πράγματα πάνω από μία 20ετία. «Εγώ», εξομολογείται πολύ συγκινημένος ο Καραντίνης, «λόγω του Τόλη, έγινα ό,τι έγινα. Τον είδα πρώτη φορά στην τηλεόραση, στα 6 μου χρόνια κι αποφάσισα πώς αυτό είναι που θέλω να κάνω στη ζωή μου. Να παίζω λαϊκά. Αργότερα δούλευα σε συνεργείο και ό,τι έβγαζα το έδινα για ν’ αγοράζω τους δίσκους του. Τον γνώρισα πολύ αργότερα, το 1999, όταν ηχογραφούσαμε το δίσκο “Η νύχτα γέμισε με φως”. Δεν πίστευα στην τύχη μου, να παίζω με τον Βοσκόπουλο. Εκτοτε αποκτήσαμε σχέση πατέρα-γιού. Τον ακολούθησα μέχρι τέλους, στο “Baraonda”, στην παράσταση “Μαριχουάνα Στοπ“, στο Αλσος. Μεγάλωσαν οικογένειες με τον Τόλη. Κι αυτός βοηθούσε οικονομικά κόσμο και κοσμάκη. Αλλά και πόσους τραγουδιστές βοήθησε. Κι ούτε να “φάει” τη δουλειά κανενός. Κύριος, large... Αρχοντας με τα όλα του. Γι’ αυτό είχα λυπηθεί και μ΄εκείνη την ιστορία με τα πρόστιμα που είχε φάει για φοροδιαφυγή. Να σου πω και κάτι ακόμα; Εγώ δεν μπορώ να κάνω παρέα με όσους δεν ακούν Βοσκόπουλο, Αγγελόπουλο, Καζαντζίδη, Διονυσίου, Μπιθικώτση, Νταλάρα. Μεγάλα κεφάλαια για τον απλό κόσμο».Και κάπως έτσι, σχεδόν ασυναίσθητα, πολύ αυθόρμητα και πολύ συγκινημένα, ο Καραντίνης εξηγεί με δυο κουβέντες ποιον αποχαιρετά από χθες ο απλός, λαϊκός κόσμος.Ο Τόλης του μελοδράματος, ο «Πρίγκιπας» του ελαφρολαϊκού τραγουδιού, το μεγάλο λαϊκό είδωλο της δεκαετίας του 1970, ένας από τους πιο εμπορικούς τραγουδιστές που πέρασαν από την ελληνική δισκογραφία, ο καλλιτέχνης που δοξάστηκε όσο λίγοι και άφησε εποχή για το ερμηνευτικό στιλ, την ένρινη εκφορά, τη θεατράλε συναισθηματική λαϊκότητα, την επαφή με την πίστα, τον τρόπο που απέφευγε την υπερβολική έκθεση στα ΜΜΕ, την απλότητα, την ευγένεια, την αβρότητα αλλά και τη στωικότητα με την οποία αντιμετώπισε τις προσωπικές θύελλες.ΝΑΤΑΛΙ ΧΑΤΖΗΑΝΤΩΝΙΟΥΟ «Πρίγκιπας» του ελαφρολαϊκού    Λίγες μέρες πριν τα 81α γενέθλιά του πέθανε από ανακοπή καρδιάς ο Τόλης Βοσκόπουλος, ενώ νοσηλευόταν στο Νοσοκομείο ΓΝΑ με αναπνευστικά προβλήματα. «Το φεγγάρι πάνωθέ μου», «Δυο καρδιές», «Μα εγώ αγαπώ μία», «Αγωνία», «Και εσύ θα φύγεις», «Γλυκά πονούσε το μαχαίρι», «Οι άντρες δε μιλούν πολύ», «Αϊντε στην υγειά της», «Λάθος δρόμο πήραμε καρδιά», «Σαν της γαρδένιας τον ανθό», «Οποια και να ’σαι», «Συγχωρήστε το απόψε το παιδί», «Δυο καρδιές», «Αδέλφια μου, αλήτες, πουλιά», «Ανεπανάληπτος», «Πριν χαθεί το όνειρό μας», «Μπορεί», «Ψύλλοι στα αφτιά μου», «Του χωρισμού η ώρα», «Ξανθή αγαπημένη Παναγιά», «Αποκοιμήθηκα» και εκατοντάδες άλλα τραγούδια σφραγίστηκαν για πάντα από τη δημιουργική ή ερμηνευτική του σφραγίδα.    Με τη σύζυγό του Αντζελα Γκερέκου EUROKINISSI  Ο Τόλιος –αυτό ήταν το υποκοριστικό του για τους συγγενείς και τη γειτονιά– γεννήθηκε στις 26 Ιουλίου 1940 στην Κοκκινιά του Πειραιά από Μικρασιάτες γονείς κι όπως μας διηγήθηκε, πριν από τρία χρόνια, στη συνέντευξη Τύπου για τη συναυλία του Ηρωδείου:«Οι γονείς μου ήρθαν στην Ελλάδα με τους διωγμούς. Ημουν το 20ό παιδί μιας οικογένειας που ώς τη γέννησή μου είχε 19 κορίτσια. Ο πατέρας μου, αν και πρόσφυγας, κατάφερε να γίνει αφεντικό. Η επιχείρησή του είχε μια ταμπέλα με το όνομά του, την οποία καμάρωνε και κοιτούσε με τις ώρες, ακόμα κι όταν έκλειναν τα μαγαζιά. Ηταν σαν να μην ήθελε να τη σβήσει ποτέ. Θεωρούσε το μανάβικο το μεγαλύτερο επίτευγμά του... Καθώς όμως στη Λαχαναγορά δεν είχαν θέση εκείνη την εποχή οι γυναίκες, αγωνιούσε να κάνει τον γιο, για να τον βάλει στη δουλειά. Και κυρίως, για να κολλήσει στην ταμπέλα το “Υιός” δίπλα στο επώνυμό του. Για να τα καταφέρει έφτασε να κάνει 19 κορίτσια. Ηταν τόσο μεγάλη η επιθυμία του για αγόρι, που την ημέρα που γεννήθηκα τύπωσε κάρτες που έγραφαν: “Χαράλαμπος Ιωάννου Βοσκόπουλος και Υιός”, ενώ άλλαξε φυσικά αμέσως και την ταμπέλα».Αδιανόητο, λοιπόν, για έναν πιτσιρίκο που μεγάλωνε στη Λαχαναγορά για να παρακολουθεί εμπορικές διαπραγματεύσεις και συγχρόνως φοιτούσε στη γαλλική σχολή St Paul στον Πειραιά για να «οχυρωθεί» στα γράμματα να ξεστομίσει στην οικογένεια ότι ποθούσε την τέχνη.«Ενα βράδυ, στην Κοκκινιά που μέναμε, ήρθε να δώσει παράσταση ένα μπουλούκι. Ημουν 15 ετών, δεν άντεξα άλλο, πήγα μαζί. Τρελάθηκα! Είπα “Παναγία μου, αυτό θέλω να κάνω κι εγώ, αλλά πώς να το πω στον πατέρα μου;”. Σκεφτείτε τώρα τι σήμαινε για έναν λαχαναγορίτη, που έκανε 20 παιδιά για να κρατήσει το όνομά του στο μανάβικο, να ακούει από το αγόρι του “θέλω να γίνω θεατρίνος”. Πήγα να του το ανακοινώσω έχοντας ετοιμάσει τον λαιμό μου, γιατί ήμουν βέβαιος ότι θα με σφάξει. Ομως εκείνος ήταν τόσο λεβέντης που με πήρε από το χέρι και πήγε να με γράψει στο Εθνικό Ωδείο. Φεύγοντας από εκεί, περιμένοντας το λεωφορείο της επιστροφής –πού λεφτά γι’ αυτοκίνητα εκείνη την εποχή;– ο πατέρας μου, ένας άνθρωπος που σπανίως μιλούσε, με ρώτησε: “Ξέρεις γιατί σε έγραψα στο ωδείο; Για να μην πεις κάποια μέρα ότι σε εμπόδισα να γίνεις αυτό που ονειρεύτηκες”. Σας ορκίζομαι: ακόμη και σήμερα, κάθε φορά που βγαίνω στη σκηνή, κοιτώ ψηλά και του λέω “Κοίτα με τώρα!”», μας είχε πει επίσης στην ίδια συνέντευξη Τύπου.Χάρη σε εκείνη την «εκσυγχρονιστική» για την εποχή πατρική γενναιοδωρία ξεκίνησαν για τον Τόλη Βοσκόπουλο έξι δεκαετίες δόξας, καριέρας (πρωτοεμφανίστηκε στο θέατρο το 1958), κι ένα μοναδικό σερί από επιτεύγματα. Το 1963 έκανε ντεμπούτο στον κινηματογράφο, λίγο μετά μπήκε στη δισκογραφία με το τραγούδι «Βήμα-βήμα», ενώ, το 1968 ο Γιώργος Ζαμπέτας τού χαρίζει το πρώτο του μεγάλο σουξέ, την «Αγωνία» και το δισκογραφικό του κοντέρ αρχίζει να μετρά εκατοντάδες χιλιάδες δίσκους. Την ίδια εποχή, στα φημισμένα κοσμικά ξενυχτάδικα «Κουίντα» και «Igloo» ο Τόλης έχτιζε τον μύθο του πρίγκιπα της πίστας, προετοιμάζοντας το έδαφος για τις μνημειώδεις βραδιές στη «Νεράιδα» και τα μεγάλα κέντρα όπου ο κόσμος έκανε μέχρι τις αρχές του 1980 ουρές για να τον ακούσει.    Με τη Ζωή Λάσκαρη στο «Μαριχουάνα Στοπ»   Ιδιο το σκηνικό και στο θέατρο –την αξεπέραστη αγάπη του, όπως έλεγε– όπου το καλοκαίρι του 1970 (Θέατρο Μπουρνέλη) πρωταγωνίστησε με τη Ζωή Λάσκαρη στο «Μαριχουάνα Stop» του Γιάννη Δαλιανίδη (την επόμενη χρονιά μεταφέρθηκε στον κινηματογράφο από τη Φίνος Φιλμ) και στο θεατρικό έργο «Εραστές του ονείρου» (1972, Θέατρο Βέμπο). Εκλεισε για αρκετά χρόνια την πόρτα στο θέατρο με μια τελευταία εμφάνιση το 1978 στο μιούζικαλ «Τραγούδα, θεατρίνε» με τη Μαρία Αλιφέρη και επανήλθε το 1998 με το μιούζικαλ «Ηρθες σαν όνειρο» και συμπρωταγωνίστρια την Αντζελα Γκερέκου.Οσο για το κινηματογραφικό του ντεμπούτο, πραγματοποιήθηκε το 1960 στην ταινία «Τρεις κούκλες και εγώ» πλάι στους Ντίνο Ηλιόπουλο, Μάρω Κοντού, Μάρθα Καραγιάννη. Τρία χρόνια αργότερα, λαμπερός και χαριτωμένος συμμετέχει στο ιστορικό μιούζικαλ του Δαλιανίδη «Κάτι να καίει» ως μέλος του μοντέρνου συγκροτήματος του Κώστα Βουτσά. Ακολουθούν οι ταινίες «Ο θαλασσόλυκος, «Ηταν όλοι τους κορόιδα», «Τ’ αδέρφια», «Αγωνία», «Μια γυναίκα, μια αγάπη, μια ζωή», «Σε ικετεύω», και τόσες άλλες, αλλά αδιαμφισβήτητα οι κορυφαίες κινηματογραφικές του εμφανίσεις είναι στα «Μαριχουάνα Stop» και «Αδέρφια μου, αλήτες πουλιά».    Με τη Μαρινέλλα  Πλούσιο ήταν και το συνθετικό του έργο αφού τραγούδια του ερμήνευσαν η Μαρινέλλα (τραγούδησαν μαζί τα «Εγώ κι εσύ», «Τι ζητάμε», «Σ’ αγαπώ» κ.ά.), ο συνοδοιπόρος του στην πίστα Στράτος Διονυσίου (μεταξύ αυτών το «Αποκοιμήθηκα» του 1976), η Δούκισσα («Αναμνήσεις», «Σαν της γαρδένιας τον ανθό», «Του χωρισμού η ώρα»), ο Γιάννης Βογιατζής (με το δικό του «Αδέλφια μου, αλήτες πουλιά» κέρδισε το πρώτο βραβείο στο Φεστιβάλ Τραγουδιού Θεσσαλονίκης το 1971).Ο Τόλης Βοσκόπουλος παντρεύτηκε τέσσερις φορές: τη Στέλλα Στρατηγού (1960 -1965), τη Μαρινέλλα (1973-1981), την Τζούλια Παπαδημητρίου (1990-1996) και τη νυν πρόεδρο του ΕΟΤ Αντζελα Γκερέκου, με την οποία απέκτησαν (2001) την κόρη τους Μαρία.■ H κηδεία του θα γίνει στο Α’ Νεκροταφείο αύριο, Τετάρτη, στις 15.00.ΜΑΤΟΥΛΑ ΚΟΥΣΤΕΝΗΚάθε τραγούδι κι ένας ρόλος     EUROKINISSI/ΑΛΕΞΑΝΔΡΟΣ ΓΕΩΡΓΙΑΔΗΣ  Ο Τόλης Βοσκόπουλος υπήρξε από τους πιο αγαπημένους ερμηνευτές του ελληνικού τραγουδιού με μεγάλο εύρος τραγουδιών γραμμένα από κορυφαίους συνθέτες και στιχουργούς. Μιλάμε για εκείνα τα τραγούδια που τον καθιέρωσαν και τα οποία θα μείνουν και θα ακούγονται για πάντα. Ζαμπέτας, Ακης Πάνου, Μίμης Πλέσσας, Γιώργος Κατσαρός, Κώστας Βίρβος, Λευτέρης Παπαδόπουλος είναι μερικοί από αυτούς που έγραψαν πάνω στη φωνή του κι εκείνος τους γύρισε πίσω τα τραγούδια τους ολοκληρωμένα με τη μοναδική ερμηνεία του.Το μεγάλο ατού του Βοσκόπουλου δεν ήταν η φωνή του παρόλο που ήταν ιδιαίτερη και με δικό της ξεχωριστό χρώμα. Εκείνο που τον καθιέρωσε ήταν η ερμηνεία του, την οποία κανένας άλλος δεν μπορούσε και δεν μπορεί να επαναλάβει. Γι’ αυτό και ό,τι τραγούδησε, όσες φορές κι αν ξανατραγουδηθεί από άλλους, ποτέ δεν θα συγκινήσει όσο συγκινούσε και συγκινεί η δική του πρώτη εκτέλεση.Εχοντας ξεκινήσει την καριέρα του ως ηθοποιός παρέμεινε ηθοποιός και ως ερμηνευτής, μετατρέποντας κάθε τραγούδι που είπε σε ένα μοναδικό ρόλο. Ετσι δημιούργησε μια ολόκληρη σχολή ερμηνείας του τραγουδιού που δεν είχε και δεν θα έχει ποτέ της συνέχεια, καθώς δεν υπάρχει άλλος δάσκαλος να την διδάξει και μαθητής που να μπορεί να την διδαχθεί.Ηταν ο αγαπημένος των γυναικών όχι λόγω της πολυτάραχης ερωτικής ζωής του αλλά λόγω των τραγουδιών του. Η γυναίκα στα τραγούδια του είναι θεά ό,τι κι αν κάνει σε έναν άνδρα. Μοναδική για τον άνδρα όσο είναι μαζί της. Κι ο άνδρας που περιγράφεται σ’ αυτά είναι εκείνος που θα ήθελε κάθε γυναίκα: τρυφερός, δοτικός ώς την τελευταία ικμάδα του εαυτού του, υπεύθυνος, απόλυτα αφοσιωμένος, έτοιμος για τη μεγαλύτερη θυσία, ιππότης. Ο Τόλης είχε τους δικούς του κώδικες ζωής. Αποδεκτοί ή όχι από εμάς τους υπόλοιπους εκείνος τους υπηρέτησε με συνέπεια ώς το τέλος. Κι αυτός ήταν ο λόγος που επισκέφθηκε το 1989, στα γραφεία του ΠΑΣΟΚ, τον Δ. Τσοβόλα. Είδε στη στάση του αυτό που εκείνος ονόμαζε άνδρα και αρσενικό. Καμία πολιτική χροιά δεν είχε εκείνη η πράξη του.Με το φευγιό του, ο Βοσκόπουλος αφήνει πίσω του μια ολόκληρη εποχή- με πολλούς και μεγάλους δημιουργούς και ερμηνευτές- που σφράγισε τον λαϊκό μας πολιτισμό. Το δικό του κεφάλαιο είναι από τα πιο ιδιαίτερα και πιο σημαντικά. Θα ξαναγυρίσουμε πολλές φορές πίσω για να το διαβάσουμε. Κι εμείς και οι επόμενες γενιές.ΓΙΩΡΓΟΣ ΠΕΤΡΟΠΟΥΛΟΣ Ο Βοσκόπουλος μιας ζωής     EUROKINISSI/ΑΛΕΞΑΝΔΡΟΣ ΓΕΩΡΓΙΑΔΗΣ  Δεν ήταν από τους τραγουδιστές που θαύμαζα – πολύ περισσότερο που είχε αναδειχθεί στα χρόνια της δικτατορίας. Αναγνωρίζω όμως ότι εκπροσωπούσε μια εποχή -πιο σωστά ένα αντιπροσωπευτικό κομμάτι της εποχής εκείνης- με κυρίαρχα τα ερωτικά τραγούδια, που, πάντως, προϋπήρχαν της δικτατορίας, επειδή αυτά επέτρεπε η τότε «καθεστηκυία τάξη». Αρκετά άλλωστε από τα εν λόγω αντέχουν ώς τις μέρες μας – καθώς υπήρξαν σημείο αναφοράς για πολλούς ερωτευμένους. Και ακόμα, η εμφάνιση, η καλή και φιγουράτη ένδυση, η ανώδυνη ψυχαγωγία, η ανεμελιά.Η καριέρα του Τόλη Βοσκόπουλου, ωστόσο, δεν τελείωσε με τη δικτατορία (με την οποία δεν νομίζω ότι είχε ταυτιστεί), καθώς διατηρούσε ένα ευρύ κοινό που τον θαύμαζε. Συνεχίστηκε με εμφανίσεις σε κέντρα, στο θέατρο, στην οθόνη, συνεργασίες με σημαντικούς ομότεχνους – συνθέτες, τραγουδιστές, ενώ συνθέτης υπήρξε κι ο ίδιος. Και δεν έπαψε να εμφανίζεται, με εξαίρεση κάποια διαλείμματα, ακόμα και όταν η φωνή του -και πολύ περισσότερο η υγεία του- δεν το επέτρεπαν.Στον βαθμό που γνωρίζω, δεν απεχθανόταν τη δημοσιότητα, αλλά και δεν την προκαλούσε – πολύ περισσότερο το σκάνδαλο. Οσοι τον γνώριζαν περισσότερο, τον περιγράφουν ως έναν καλοσυνάτο και γενναιόδωρο άνθρωπο –ενίοτε θύμα λαθεμένων επιλογών–, έναν άρχοντα. Η εκδημία του αποτελεί απώλεια, κυρίως για όσους τον έζησαν.ΔΗΜ. ΓΚΙΩΝΗΣΔηλώσεις πολιτικών για την απώλειαΣυλλυπητήριο μήνυμα για την απώλεια του Τόλη Βοσκόπουλου έστειλε η υπουργός Πολιτισμού και Αθλητισμού Λίνα Μενδώνη: «Σε μια πλούσια, δημιουργική καριέρα πολλών δεκαετιών, ο Τόλης Βοσκόπουλος ευτύχησε να εκτιμηθεί από τους συναδέλφους του και να λατρευτεί από το κοινό. Υπήρξε ένα γνήσιο λαϊκό είδωλο, ένας ταλαντούχος, ευφυής ερμηνευτής, που δημιούργησε ένα διαφορετικό, ιδιαίτερο είδος ψυχαγωγίας στην πίστα».Τον αποχαιρέτησε και ο υφυπουργός Νικόλας Γιατρομανωλάκης: «Ο θάνατος του Τόλη Βοσκόπουλου σηματοδοτεί ένα τέλος εποχής. Αυτός ο ξεχωριστός καλλιτέχνης που λατρεύτηκε από το κοινό όσο λίγοι, από τους πιο δημοφιλείς καλλιτέχνες για πάνω από 50 χρόνια σφράγισε το ελληνικό τραγούδι. Η ιδιαίτερη παρουσία του και η ερμηνευτική του δεινότητα σε συνδυασμό με τη φωνή και το ταλέντο του τον έκαναν να ξεχωρίσει αμέσως και να καθιερωθεί ως μοναδικός».Δήλωση έκανε και η τομεάρχης Πολιτισμού του ΣΥΡΙΖΑ, Σία Αναγνωστοπούλου: «Ο θάνατός του σφραγίζει το τέλος μιας σημαντικής εποχής για το ελληνικό τραγούδι, στην οποία συνυπήρχαν και μεγαλούργησαν αξεπέραστοι και ευρείας απήχησης ερμηνευτές και καλλιτέχνες». Ανακοίνωση έβγαλε και το γραφείο Τύπου του ΚΚΕ: «Γεννημένος στις 26 Ιουλίου 1940 στην Κοκκινιά, ο Τόλης Βοσκόπουλος άφησε με την παρουσία του και τις χαρακτηριστικές ερμηνείες του, αρχικά στον κινηματογράφο και από το 1968 και μετά στο τραγούδι, το δικό του «ανεπανάληπτο» ίχνος. Συνεργάστηκε με μεγάλους συνθέτες, ερμήνευσε αξέχαστες επιτυχίες και κέρδισε τη λατρεία του κόσμου, τον οποίο πάντα σεβόταν, όπως όλοι οι αυθεντικοί λαϊκοί καλλιτέχνες».",2021-07-20 12:14
https://www.efsyn.gr/tehnes/sinema/284694_gynaikes-skinothetries-kai-paragogoi-allazoyn-sinema-mas,Γυναίκες σκηνοθέτριες και παραγωγοί αλλάζουν το σινεμά μας,Πρόκειται για τρεις ταινίες νέων δημιουργών που βραβεύτηκαν από την Ελληνική Ακαδημία Κινηματογράφου.,"Ημέρα των Γυναικών σήμερα και το ελληνικό σινεμά τη γιορτάζει με τον δικό του τρόπο. Η Ελληνική Ακαδημία Κινηματογράφου, σε συνεργασία με το Διεθνές Φεστιβάλ Κινηματογράφου της Αθήνας «Νύχτες Πρεμιέρας», μας προσκαλεί να απολαύσουμε δωρεάν τρεις βραβευμένες με «Ιρις» (το βραβείο της ΕΑΚ) ταινίες Ελληνίδων δημιουργών. Νέων δημιουργών που πήραν τη σκυτάλη από τις παλιότερες, φεμινίστριες και πρωτοπόρες που διακρίθηκαν σε εποχές πολύ πιο δύσκολες και ανδροκρατούμενες.Η ΕΑΚ, μάλιστα, εξηγεί όχι μόνο την πρωτοβουλία της, αλλά και γιατί διάλεξε συγκεκριμένα αυτές τις τρεις ταινίες, που διακρίθηκαν πολύ πρόσφατα, στα περσινά βραβεία «Ιρις» (2020). Διότι δεν τις υπογράφουν απλώς γυναίκες σκηνοθέτριες, αλλά και γυναίκες παραγωγοί, από αυτές που ολοένα κυριαρχούν στον χώρο με πολλά προσόντα, μεγάλη προσφορά και σκληρή δουλειά.    «Cosmic Candy» της Ρηνιώς Δραγασάκη  Πρόκειται για τις ταινίες: «COSMIC CANDY» της Ρηνιώς Δραγασάκη σε παραγωγή της Φένιας Κοσσοβίτσα (Blonde S.A.), «Ιρις» καλύτερης πρωτοεμφανιζόμενης σκηνοθέτριας. «Οταν ο Βάγκνερ συνάντησε τις ντομάτες» της Μαριάννας Οικονόμου σε παραγωγή Ρέας Αποστολίδη, Σπύρου Μαυρογένη, Γιούρι Αβέρωφ (Anemon Productions, Stefi & Lynx Productions σε συμπαραγωγή με Cosmote TV), «Ιρις» καλύτερου ντοκιμαντέρ. Και «Ηλεκτρικός Κύκνος» της Κωνσταντίνας Κοτζαμάνη σε παραγωγή Μαρίας Δρανδάκη (Homemade Films), «Ιρις» καλύτερης ταινίας μικρού μήκους.    «Ηλεκτρικός Κύκνος» της Κωνσταντίνας Κοτζαμάνη  «Η παγκόσμια αυτή γιορτή έχει επανανοηματοδοτηθεί τα τελευταία χρόνια με την εμφάνιση και διάδοση φεμινιστικών κινημάτων όπως το #metoo και πλέον αποτελεί αφορμή για να αναδειχθούν στον δημόσιο διάλογο σύγχρονες διεκδικήσεις ισότητας που καλύπτουν όλους τους παραδοσιακά ανδροκρατούμενους χώρους», τονίζει η Ελληνική Ακαδημία Κινηματογράφου.«Στο πλαίσιο αυτό, η αποδόμηση των έμφυλων στερεοτύπων για τον ρόλο της γυναίκας στην τέχνη ενισχύεται, με την ολοένα και πιο δυναμική παρουσία γυναικών στις θέσεις της σκηνοθέτριας ή/και παραγωγού, συμπαρασύροντας το σύνολο του σινεμά από τα funds και τα συνεργεία μέχρι τη διανομή, τα φεστιβάλ, τους/τις programmers και τους/τις κριτικούς στην αλλαγή νοοτροπιών που οδήγησαν σε δεκαετίες αποκλεισμών και προκατάληψης.    «Οταν ο Βάγκνερ συνάντησε τις ντομάτες» της Μαριάννας Οικονόμου  Τρεις φιλόδοξες τέτοιες συνεργασίες σκηνοθετριών-παραγωγών βραβεύτηκαν πέρσι από την κινηματογραφική κοινότητα στα βραβεία της Ελληνικής Ακαδημίας Κινηματογράφου».Οι τρεις ταινίες θα φιλοξενηθούν δωρεάν στην ειδικά διαμορφωμένη ψηφιακή πλατφόρμα του Διεθνούς Φεστιβάλ Κινηματογράφου της Αθήνας «Νύχτες Πρεμιέρας».",2021-03-08 06:00
https://www.efsyn.gr/politiki/289097_dikaiosi-gia-thyma-toy-proin-presbi-tis-benezoyelas-kai-nea-kontra-nd-syriza,Δικαίωση για θύμα του πρώην πρέσβη της Βενεζουέλας και νέα κόντρα Ν.Δ.-ΣΥΡΙΖΑ,Άδεια για κατασχέσεις από την πρεσβεία της Βενεζουέλας ως αποζημίωση έλαβε από το υπουργείο Δικαιοσύνης η Ξ. Μπουζαρανίδου. Ξανά στην καραμέλα της συγκάλυψης η Ν.Δ. και πληρωμένη απάντηση από ΣΥΡΙΖΑ.,"Το όνομα της Ξένιας Μπουζαρανίδου έγινε γνωστό πριν από μερικές ημέρες, όταν μίλησε για πρώτη φορά δημοσίως για την σεξουαλική παρενόχληση που είχε υποστεί από τον πρώην πρέσβη της Βενεζουέλας, Φράνκλιν Γκονζάλες. Τώρα, μετά από μεγάλη καθυστέρηση, το υπουργείο Δικαιοσύνης ενημερώνει ότι έδωσε την προβλεπόμενη άδεια ώστε η πρώην υπάλληλος στην πρεσβεία να μπορεί να εκτελέσει απόφαση του Μονομελούς Πρωτοδικείου Αθηνών, με την οποία της επιδικάστηκε αποζημίωση 32.000 ευρώ περίπου.Σύμφωνα με ανακοίνωση, το υπουργείο Δικαιοσύνης έλαβε την απόφαση να χορηγήσει την αιτηθείσα και προβλεπόμενη άδεια από το άρθρο 923 του Κώδικα Πολιτικής Δικονομίας για αναγκαστική εκτέλεση κατά της Βολιβαριανής Δημοκρατίας της Βενεζουέλας και της πρεσβείας στην Αθήνα μετά από σχετική απόφαση του Μονομελούς Πρωτοδικείου Αθηνών και τη θετική γνώμη επί της σχετικής αίτησης του γενικού γραμματέα του υπουργείου Εξωτερικών.Επισημαίνει, ακόμη, ότι η άδεια χορηγήθηκε υπό τον όρο ότι «η αναγκαστική εκτέλεση δεν θα διενεργηθεί εις βάρος των αναφερόμενων στο άρθρο 22 παρ. 3 της  Σύμβασης της Βιέννης του 1961 (ΝΔ 503/70), καθώς και των πραγμάτων (ακινήτων ή κινητών) που εξυπηρετούν την άσκηση κυριαρχικής εξουσίας της Βολιβαριανής Δημοκρατίας της Βενεζουέλας».Με άλλα λόγια, η αναγκαστική εκτέλεση δεν θα γίνει επί ακινήτων ή κινητών πραγμάτων της Βολιβαριανής Δημοκρατίας της Βενεζουέλας και της πρεσβείας στην Αθήνα, τα οποία είναι αναγκαία για τη λειτουργία τους.Επιστρέφει στο αφήγημα της συγκάλυψης η Ν.Δ.Μετά τις τελευταίες εξελίξεις η Νέα Δημοκρατία δεν έχασε την ευκαιρία να κατηγορήσει εκ νέου τον ΣΥΡΙΖΑ για προσπάθεια συγκάλυψης της σεξουαλικής κακοποίησης, παρά το γεγονός ότι τα περιστατικά σημειώθηκαν επί πρωθυπουργίας Αντώνη Σαμαρά.Το κυβερνών κόμμα εξαπολύει επίθεση κατά της ηγεσίας της αξιωματικής αντιπολίτευσης για «προσπάθειες συγκάλυψης» της υπόθεσης από την προηγούμενη κυβέρνησηΑναλυτικάΗ Ελληνική Κυβέρνηση παρέχει την απαιτούμενη άδεια για την εκτέλεση της δικαστικής απόφασης που έχει εκδοθεί υπέρ της εργαζόμενης στην Πρεσβεία της Βενεζουέλας που υπέστη σεξουαλική κακοποίηση. Ωστόσο οι πρόσφατες καταγγελίες της, έρχονται να προσθέσουν ερωτήματα για τις προσπάθειες συγκάλυψης της δυσώδους υπόθεσης, από τον ΣΥΡΙΖΑ και τον κ. Τσίπρα αλλά και να αποκαλύψουν την υποκρισία τους, όταν τάσσονται δήθεν στο πλευρό θυμάτων σεξουαλικής κακοποίησης. Εκτός της γνωστής επιστολής του κ. Τσίπρα προς τον Ν. Μαδούρο στην οποία ανέφερε ότι “μέχρι στιγμής το προσωπικό της πρεσβείας, έχει επιδείξει πολιτική ωριμότητα και σε καμία περίπτωση δεν θα αναλάβει δράση μέσα στην Ελλάδα ότι θα δημοσιεύσει το πρόβλημα” για να μην πληγεί η αριστερά, το θύμα βιασμού κατήγγειλε κι ότι “υπήρξε πολιτικό πρόσωπο από τον ΣΥΡΙΖΑ, δεν θέλω να πω το όνομά του, που μου ζήτησε να δείξω πολιτική ωριμότητα και να λυθεί το θέμα εσωτερικά”.Αυτοί λοιπόν που εμφανίζονται ως σθεναροί υποστηρικτές των δικαιωμάτων και κάνουν πομπώδεις αναρτήσεις για το #MeToo, στην πιο κραυγαλέα περίπτωση σεξουαλικής κακοποίησης, όχι μόνο δεν κατήγγειλαν αλλά έκαναν οτιδήποτε για τη συγκάλυψή της, βαφτίζοντας το πέπλο σιωπής “πολιτική ωριμότητα”.ΥΓ. Έχουν περάσει μέρες δίχως να μάθουμε ποιο ήταν το στέλεχος που ζητούσε σιωπή. Είμαστε σίγουροι ότι θα πρωτοστατεί σε αναρτήσεις υπέρ των δικαιωμάτων των γυναικών.Ο Τσίπρας στο πλευρό των θυμάτων, ο Μητσοτάκης;Την ανακοίνωση δεν άφησε ασχολίαστη η Κουμουνδούρου απαντώντας ότι ο ΣΥΡΙΖΑ και ο Αλέξης Τσίπρας ήταν πάντα στο πλευρό των θυμάτων και επισημαίνοντας «κατανοούμε την απελπισία της ΝΔ που ψάχνει από κάτι να πιαστεί, ιδίως μετά τα σκάνδαλα Λιγνάδη και Φουρθιώτη, ωστόσο να ξέρει ότι στο σπίτι του κρεμασμένου καλό είναι να μη μιλάνε για σχοινί».Η απάντηση του ΣΥΡΙΖΑΚατανοούμε την απελπισία της ΝΔ που ψάχνει από κάτι να πιαστεί, ιδίως μετά τα σκάνδαλα Λιγνάδη και Φουρθιώτη, ωστόσο να ξέρει ότι στο σπίτι του κρεμασμένου καλό είναι να μη μιλάνε για σχοινί.Ο ΣΥΡΙΖΑ και ειδικότερα ο Αλέξης Τσίπρας σε κάθε περίπτωση σεξουαλικής κακοποίησης ήταν πάντοτε με τη πλευρά των θυμάτων.Για να μην υπάρχει λοιπόν καμία σκιά:Θύματα του τότε πρέσβη της Βενεζουέλας είχαν στείλει επιστολή ήδη από τον Ιανουάριο του 2013 στην κυβέρνηση της εν λόγω χώρας, ζητώντας την ανάκληση του διπλωμάτη, όπως έχει αποκαλυφθεί και σε ΜΜΕ με τη δημοσίευση της σχετικής επιστολής.Παράλληλα, είχαν ενημερώσει το Υπουργείο Εξωτερικών την περίοδο που η ΝΔ βρισκόταν στη διακυβέρνηση. Αφού δεν υπήρξε καμία ανταπόκριση από το ΥΠΕΞ της Βενεζουέλας μέχρι το Μάρτιο του ίδιου έτους, τα ίδια θύματα απευθύνθηκαν με δική τους πρωτοβουλία στον Πρόεδρο του ΣΥΡΙΖΑ, κ. Τσίπρα, ζητώντας του να στείλει και αυτός επιστολή προκειμένου να πιέσει για την απομάκρυνση του πρέσβη της Βενεζουέλας. Κατόπιν του αιτήματος θυμάτων, ο κ. Τσίπρας όντως έστειλε την επιστολή που του ζητήθηκε. Αποτέλεσμα ήταν ένα μήνα μετά την επιστολή Τσίπρα να ανακληθεί ο θύτης στη Βενεζουέλα. Ακόμη και ο ίδιος ο νυν σύμβουλος του κ. Μητσοτάκη, κ. Πιπίνης, ήδη από το 2016 έγραφε σε ρεπορτάζ του στην εφημερίδα Πρώτο Θέμα πως παρότι προτάθηκε στα θύματα «να προχωρήσουν σε καταγγελίες προς τις ελληνικές Αρχές», δεν θέλησαν να το κάνουν, επιχειρώντας «να λύσουν το ζήτημα υπηρεσιακά». Στο ίδιο ρεπορτάζ ο σύμβουλος του κ. Μητσοτάκη καταλήγει πως «ο Φρανκλίν Γκονσάλες, αφού τελικά μετά την παρέμβαση του Αλέξη Τσιπρα απομακρύνθηκε άρον-άρον από την πρεσβεία της Βενεζουέλας στην Αθήνα, επέστρεψε στο Καράκας». Μακάρι λοιπόν, η ΝΔ και ο κ. Μητσοτάκης να μπορούσαν να ισχυριστούν ότι σε κάθε περίπτωση κακοποίησης ήταν με τη πλευρά των θυμάτων, όπως ο κ. Τσίπρας, και όχι των θυτών, ωστόσο οι προσπάθειες συγκάλυψης στις περιπτώσεις Γεωργιάδη και Λιγνάδη δυστυχώς δεν το επιβεβαιώνουν.",2021-04-08 18:35
https://www.efsyn.gr/nisides/284481_exereynontas-eikastika-ti-gynaikeia-taytotita,Εξερευνώντας εικαστικά τη γυναικεία ταυτότητα,"Δύο σημαντικές Αμερικανίδες δημιουργοί του περασμένου αιώνα και το έργο τους που επικεντρώνεται στις γυναίκες, παρουσιάζονται διαδικτυακά από το ιστορικό μουσείο της μεγαλύτερης πόλης στην αμερικανική κοινοπολιτεία της Πενσιλβάνια. Η μεν Αφροαμερικανίδα Elizabeth Catlett διερεύνησε θέματα που σχετίζονται με τη φυλή και τον φεμινισμό με μια σημαντική σειρά από δημιουργίες γλυπτικής, ζωγραφικής και εκτυπώσεων. Η με γερμανική καταγωγή δε Αμερικανίδα Wanda Gág υπήρξε εξαιρετική καλλιτέχνις, συγγραφέας, μεταφράστρια και εικονογράφος, περισσότερο γνωστή παγκόσμια για τη συγγραφή και την απεικόνιση του παιδικού βιβλίου «Millions of Cats», του παλαιότερου εκτυπωμένου αμερικανικού βιβλίου εικόνων.","Κακοποίηση και βία! Την έγκλειστη ζωή μας τη συνταράζει πλέον το κίνημα #metoo. Αργησε να έρθει σε τούτον τον τόπο, αλλά τα θύματα πλέον βρίσκουν τη δύναμη θαρραλέα να κοιτούν κατάματα τους θύτες και βιαστές τους.Ισως έτσι η ψυχή να αρχίσει να θεραπεύεται, να βρει τον τρόπο να γαληνέψει. Ανδρες και γυναίκες, ενήλικες και ανήλικοι, κατακρεουργημένοι σωματικά και ψυχικά από «τέρατα» εξουσιαστές αποκτούν τη δύναμη να υψώσουν τη φωνή τους και να μιλήσουν.Λέξεις-μαχαιριές στην καρδιά, περιγραφές και φράσεις που δεν τις χωρά ανθρώπινος νους, περιγράφουν τα ανεξίτηλα σημάδια, τις μυρωδιές, την οσμή του φόβου, τις κρίσεις πανικού, όλα αυτά που ακολουθούν μετά τις αποτρόπαιες πράξεις κάθε είδους υπάνθρωπου θύτη.Λόγια με δύναμη που δεν τόλμησαν να βγουν τότε, λόγια που βγαίνουν από το στόμα και την ψυχή των θυμάτων τολμηρά τώρα για να μπορέσει να ανακουφιστεί ο πόνος, να φύγει η «παράξενη ενοχή» για να ακολουθήσει η κάθαρση.Αυτές τις μέρες λοιπόν με όλα αυτά που βιώνουμε, αυτή την εποχή, που βγαίνουν στο φως οι μύχιες σκέψεις από τις πτυχές της ψυχής μας, για καταστάσεις που αρχίζουμε να γνωρίζουμε, για πράγματα που μας έχουν στιγματίσει, στο μυαλό μου αιωρείται συνεχώς το ποίημα «Σώπα μη μιλάς» του Τούρκου συγγραφέα και πολιτικού ακτιβιστή, Αζίζ Νεσίν (1915-1995).Συγκλονισμός! Η φωνή της Μαριέτας Ριάλδη που απαγγέλλει τον θησαυρό από λέξεις που τόσο σοφά ταίριαξαν η μια δίπλα στην άλλη, συγκινητικά φέρνουν τη γυναικεία υπόσταση να βγαίνει από τον τρόμο και την καταπίεση αιώνων.Καταφέρνει με ορμή, η μάνα, η κόρη, η σύζυγος, η ερωμένη, κάθε θηλυκό που βρίσκεται ή πέρασε από αυτόν τον κόσμο, να βρει τη δύναμη που θα τη φέρει στο προσκήνιο, να αποκτήσει τη μοναδική φωνή της που θα ξεχυθεί ατρόμητα από την ψυχή και το «σώπα» θα γίνει ένα βροντερό «μίλα!».Σκέφτομαι πως είναι πραγματικά εντυπωσιακό ότι ακόμα και στους καιρούς μας χρειάζεται να υπάρχει και να γιορτάζεται η Παγκόσμια Ημέρα της Γυναίκας κάθε 8 Μάρτη. Να πρέπει ακόμη και σήμερα να μιλάμε, να αγωνιζόμαστε και να διεκδικούμε τα αυτονόητα. Ισότητα, ίσα δικαιώματα σε εργασία, κοινωνία και οικογένεια.Οι γυναίκες στις μέρες μας βρισκόμαστε στην πρώτη γραμμή του καθημερινού αγώνα, παίρνουμε μέρος με ίδιες υποχρεώσεις σε όλες τις μάχες στα πολλαπλά επίπεδα της ζωής, αγωνιζόμαστε μέσα σε δύσκολες συνθήκες για να εξασφαλίσουμε έναν καλύτερο κόσμο, όμως ακόμα την κοινωνία μας ταλανίζουν ο σεξισμός και η έμφυλη βία.Ας έρθουμε όμως και στον χώρο της τέχνης. Η Ιστορία μάς έχει διδάξει πως για αιώνες οι γυναίκες καλλιτέχνες αγωνίζονταν για την αναγνώριση του έργου τους πολύ περισσότερο από τους άνδρες συναδέλφους τους. Αυτό συμβαίνει σε όλες τις εποχές και σε όλα τα μήκη και τα πλάτη του κόσμου μας.Η μελέτη της παγκόσμιας ιστορικής πραγματικότητας έρχεται να μας αποκαλύψει πως τα κορίτσια δεν είχαν τα ίδια δικαιώματα ακόμα και στη βασική εκπαίδευση, πόσο μάλλον στη διδαχή και την προσβασιμότητα στην τέχνη και στους χώρους όπου παράγεται και εκτίθεται. Οι έμφυλες διακρίσεις σε βάρος των γυναικών υφίσταντο σε όλες τις κοινωνίες και κοινωνικές τάξεις με αποτέλεσμα να μη δίνονται οι ίδιες ευκαιρίες σε όλους τους ανθρώπους.Στη χώρα μας, το 1894 το Πολυτεχνείο καλείται να αντιμετωπίσει άμεσα το ζήτημα της φοίτησης των γυναικών ως το «Ανώτερο Σχολείο» όπου υπήρχε τμήμα «Ωραίων Τεχνών» που δίδασκε ζωγραφική, αγαλματοποιία, χαρακτική και φωτογραφία. Τότε συστάθηκε «Τμήμα Γραφικής και Πλαστικής διά νεανίδας» και επτά χρόνια αργότερα, το 1901, θα επιτραπεί επιτέλους η μεικτή φοίτηση στην εκκολαπτόμενη Σχολή Καλών Τεχνών, η οποία μάλιστα το 1910 αυτονομείται από το τμήμα «Βιομηχανικών Τεχνών».Για να μπορέσουμε να καταλάβουμε τη δυσμενή θέση των γυναικών στην Ελλάδα ας αναλογιστούμε πως μόλις το 1953 ψήφισαν για πρώτη φορά σε εθνικές εκλογές -σε επαναληπτική εκλογή- και συμμετείχαν κανονικά μόλις το 1956.Στο Σύνταγμα του 1975 καθιερώθηκε η αρχή της ισότητας των δύο φύλων, όμως ας μην ξεχνάμε πως στην πραγματική ζωή τα πράγματα, οι νοοτροπίες και αγκυλώσεις εξακολουθούν να υφίστανται καθώς π.χ. στην εκπαίδευση μέχρι και τη δεκαετία του 1980 -δηλαδή προς το τέλος του 20ού αιώνα- υπήρχαν ακόμη αυστηρά σχολεία θηλέων και αρρένων.Στον κόσμο ολόκληρο και στις δυτικές κοινωνίες δόθηκαν σκληροί αγώνες για να μπορέσουν οι γυναίκες να σταθούν με ίσα δικαιώματα και αξιώσεις μπροστά στους νόμους των κρατών και της ανδροκρατούμενης εξουσίας. Νεκρές και φυλακισμένες αγωνίστριες μετρούν τα φεμινιστικά κινήματα στις αρχές του 20ού αιώνα τόσο στη Βρετανία όσο και στις ΗΠΑ.Οι Σουφραζέτες διεκδίκησαν το δικαίωμα ψήφου το οποίο κέρδισαν ύστερα από αγωνιστικές διεκδικήσεις και σκληρές μάχες το 1918 στη Γηραιά Αλβιώνα και με την περίφημη 19η τροπολογία του Αμερικανικού Συντάγματος το 1920 στην απέναντι πλευρά του Ατλαντικού.Στον κόσμο της τέχνης λοιπόν τα θέματα είναι ακόμα χειρότερα μέχρι τις μέρες μας. Για αιώνες οι γυναίκες δημιουργοί έχουν αγνοηθεί, παραμεληθεί, πατροναριστεί, παραγκωνιστεί κι τελικά αποθαρρυνθεί από την τέχνη και τον κόσμο της δυστυχώς.Αυτή την εποχή με το πολύμηνο lockdown λόγω της πανδημίας του COVID-19 το ιστορικό Μουσείο Τέχνης της Φιλαδέλφειας, στη μεγαλύτερη πόλη της κοινοπολιτείας της Πενσιλβάνια στις ΗΠΑ, διοργανώνει online εκθέσεις για να τιμήσει πρωτοπόρες γυναίκες εικαστικούς που κυριάρχησαν με το έργο τους τον περασμένο αιώνα δίνοντας μια συναρπαστική νέα πνοή στην αμερικανική τέχνη και ζωή.Πρώτη η Αφροαμερικανίδα Elizabeth Catlett (1915-2012) διερεύνησε θέματα που σχετίζονται με τη φυλή και τον φεμινισμό με μια σημαντική σειρά από δημιουργίες γλυπτικής, ζωγραφικής και εκτυπώσεων.    Γεννήθηκε και μεγάλωσε στην Ουάσινγκτον, από γονείς που εργάζονταν στην εκπαίδευση και ήταν εγγόνι Αφρικανών σκλάβων που απελευθερώθηκαν.Ως νεαρή γυναίκα, σπούδασε τέχνη στις Ηνωμένες Πολιτείες κατά τη διάρκεια της Μεγάλης Υφεσης της δεκαετίας του 1930. Η τέχνη με κοινωνικά μηνύματα έγινε ιδιαίτερα δημοφιλής εκείνη την εποχή, με την κυβέρνηση των ΗΠΑ να υποστηρίζει τη δημόσια τέχνη μέσω του Works Progress Administration και άλλων προγραμμάτων. Ηταν βέβαια πολύ δύσκολο για μια μαύρη γυναίκα εκείνα τα χρόνια να ακολουθήσει καριέρα αποκλειστικά ως εργαζόμενη καλλιτέχνις.Η Catlett αφιέρωσε μεγάλο μέρος της καριέρας της στη διδασκαλία. Ωστόσο, μια υποτροφία που της απονεμήθηκε το 1946 τής επέτρεψε να ταξιδέψει στην Πόλη του Μεξικού, όπου εργάστηκε στην Taller de Gráfica Popular για είκοσι χρόνια και έγινε επικεφαλής του τμήματος γλυπτικής για το Escuela Nacional de Artes Plásticas.Τη δεκαετία του 1950, τα κύρια μέσα καλλιτεχνικής έκφρασής της μετατοπίστηκαν από τη ζωγραφική και το σχέδιο στο γλυπτό, αν και δεν τα εγκατέλειψε ποτέ. Στη δεκαετία του 1970 και του 1980, το φεμινιστικό κίνημα στην τέχνη και την κοινωνία την έφερε ακόμη πιο κοντά στα γυναικεία ζητήματα και τις διεκδικήσεις κάνοντας το έργο της σεβαστό από όλους.    «Επειδή είμαι γυναίκα και ξέρω πώς αισθάνεται μια γυναίκα στο σώμα και στο μυαλό, σμιλεύω, ζωγραφίζω και εκτυπώνω γυναίκες, γενικώς μαύρες γυναίκες», είπε σε μια συνέντευξή της το 2005.Πέτυχε διεθνή αναγνώριση για τις «εξερευνήσεις της» σε φυλετικά θέματα, αλλά και της δικής της αφροαμερικανικής γυναικείας ταυτότητας. Τα έργα της είναι ένα μείγμα αφηρημένων και εικονιστικών προβολών στη μοντερνιστική παράδοση, με επιρροή από τις αφρικανικές και μεξικανικές παραδοσιακές τέχνες. Σύμφωνα με την ίδια την καλλιτέχνιδα, ο κύριος σκοπός της δουλειάς της είναι να μεταφέρει κοινωνικά μηνύματα και όχι την καθαρή αισθητική. Το έργο της μελετάται σε μεγάλο βαθμό από φοιτητές τέχνης που θέλουν να εξερευνήσουν θέματα φυλής, φύλου και ταξικών διαφορών.Η δεύτερη σπουδαία εικαστικός, η λευκή Αμερικανίδα Wanda Gág (1893-1946) με γερμανική καταγωγή, ήταν μια από τις σπουδαίες πρωτοπόρους τυπογράφους και εικονογράφους του πρώτου μισού του εικοστού αιώνα στις Ηνωμένες Πολιτείες. Σήμερα είναι ίσως πιο γνωστή για το βραβευμένο βιβλίο της «Millions of Cats», το παλαιότερο αμερικανικό παιδικό βιβλίο που υπάρχει σε έντυπη μορφή.    Η Gág αφιέρωσε επίσης μεγάλο μέρος της πρακτικής της στο σχέδιο, μια δέσμευση που καταγράφηκε στο προσωπικό μότο που κατέγραψε στο ημερολόγιό της, «σχεδιάζω για να ζω, ζω για να σχεδιάζω» (Draw to live, live to draw). Η συλλογή του μουσείου συγκεντρώνει όλα αυτά τα υπέροχα σκίτσα, υδατογραφίες και σχέδια από μελάνι για τις σελίδες του βιβλίου της που μαρτυρούν ότι η Gág έκανε ακριβώς αυτό που γραπτά εκμυστηρεύθηκε.Συγγραφέας, μεταφράστρια και εικονογράφος, με το δυναμικό της στιλ εμπνεύστηκε από κοινά αντικείμενα και θέματα μεγαλουργώντας όχι μόνο σε παιδικά βιβλία αλλά και στην τέχνη γενικότερα, πάντα με οικολογική συνείδηση.Τη δεκαετία του 1920 και του 1930, στα χρόνια της οικονομικής κρίσης μετακόμισε από την πόλη της Νέας Υόρκης στο αγροτικό Νιου Τζέρσεϊ. Αρχισε να εμπνέεται και να κάνει σχέδια για το νέο της περιβάλλον με... γυαλόχαρτο. Της άρεσαν η λάμψη και η υφή του και διαπίστωσε ότι ταιριάζει στα θέματά της και στον τρόπο που εργαζόταν.Κατά τη διάρκεια αυτών των χρόνων, έφερε το ιδιαίτερο γραφικό της στιλ στον φυσικό κόσμο και αποτύπωσε τις γοητευτικές γωνιές της αγαπημένης της αγροικίας στα έργα της. Σε μια επιστολή αυτής της περιόδου, η Gág περιέγραψε την επιρροή που είχε το τοπίο της εξοχής στην ψυχή της: «Χθες, ζωγράφισα λόφους και δέντρα σε τέτοιο βαθμό όπως τα ονειρεύομαι τα περισσότερα βράδια μου».Τα θέματά της είναι πολύ όμορφα και παραστατικά - λαχανικά του κήπου, λάμπες που φωτοβολούν, παπούτσια δίπλα στην πόρτα. Αλλά η ζωντάνια του στιλ της τα κάνει να δονούνται με μια ένταση που σχεδόν ψηλαφείται, δίνοντας ζωή με τη ζωγραφική στα αντικείμενα που απεικονίζονται.    Τα συνηθισμένα πράγματα πραγματικά ζωντανεύουν σε αυτές τις καθημερινές μελέτες: οι ηλίανθοι μοιάζουν με φιγούρες που ανοίγουν τις αγκαλιές τους, οι κολοκύθες εμφανίζονται σαν κύκνοι και κομμάτια του αγροτικού εξοπλισμού εμφανίζονται πάνω από το τοπίο σαν πανύψηλοι δεινόσαυροι. Σε καθένα από τα έργα της, το σχέδιο δημιουργεί μια αμφίδρομη ανταλλαγή μεταξύ του καλλιτέχνη και του κόσμου στον οποίο κατοικεί.Η ζωή και το έργο τους είναι πραγματικά ριζοσπαστικά. Διαπιστώνουμε πως στον ανδροκρατούμενο κόσμο των εικαστικών τεχνών οι γυναίκες ξεπερνούν με το ταλέντο και το πείσμα τους όλα τα εμπόδια, τους περιορισμούς και τις διακρίσεις που τους επιβάλλονται ακόμα και σήμερα λόγω του φύλου τους.Η συμβολή τους στον κόσμο της τέχνης είναι τεράστια γιατί πέραν της ποιότητας προβάλλουν τα πρότυπα και τον ρόλο της γυναικείας υπόστασης στην κοινωνία μας. Οι γυναίκες εικαστικοί ωθούν τα γυναικεία ζητήματα στο φως, πάντα με αφετηρία τον διαχρονικό αγώνα για ισότητα.📍 «Elizabeth Catlett - Wanda Gág», Μουσείο Τέχνης της Φιλαδέλφειας📍 Μένουμε σπίτι, ασφαλείς! Λόγω της πανδημίας ξεναγούμαστε και απολαμβάνουμε διαδικτυακά εκθέσεις και συλλογές στο μουσείο και παίρνουμε μέρος σε online εκδηλώσεις.",2021-03-06 06:00
https://www.efsyn.gr/politiki/synenteyxeis/303462_otan-leipei-koino-allazoyn-ola,«Οταν λείπει το κοινό αλλάζουν όλα»,"Η οργάνωση των Ολυμπιακών Αγώνων δεν είναι ούτε το Μουντιάλ ούτε το Πανευρωπαϊκό Κύπελλο· είναι όλα τα αθλήματα μαζί και δεν είναι καθόλου εύκολο όχι μόνο να τα στήσεις αλλά και να τα προβάλεις όλα αυτά, έτσι καθώς είναι σε διάφορες πόλεις και όχι μόνο στο Τόκιο.","«Μια Ολυμπιάδα χωρίς κοινό στις κερκίδες; Σίγουρα θα είναι κάτι που δεν το έχουμε ξαναδεί. Οταν λείπει το κοινό αλλάζουν όλα· όλα είναι πιο δύσκολα. Και κανείς δεν περίμενε πως η κυβέρνηση της Ιαπωνίας θα έπαιρνε τέτοια απόφαση. Αντέδρασε –είναι αλήθεια– η Ολυμπιακή Επιτροπή σε αυτό, αλλά δεν μπόρεσε να κάνει κάτι γιατί δεν ήταν στις αρμοδιότητές της.Η αλήθεια είναι πως η Ιαπωνία θα επιβαρυνθεί οικονομικά πάρα πολύ με όλο αυτό. Ηδη είχαν αποκλειστεί εδώ και κάτι μήνες οι τουρίστες που θα έρχονταν για την Ολυμπιάδα, που και αυτό είναι σημαντικό έσοδο για μια χώρα που τη διοργανώνει, και τώρα χάνονται και τα εισιτήρια...Και να πούμε ακόμα κάτι, πως ήδη η περσινή αναβολή για φέτος ήταν επίσης κάτι οικονομικά καταστροφικό. Κι αυτό γιατί όλες αυτές οι καταπληκτικές κατασκευές που είχαν φτιάξει οι Ιάπωνες για την Ολυμπιάδα είχαν ήδη νοικιαστεί πριν αρχίσει η πανδημία κι αυτή η ενοικίαση θα άρχιζε από το τέλος της Ολυμπιάδας, αρχές Σεπτεμβρίου, τώρα όλα αυτά έχουν τιναχτεί στον αέρα γιατί έπρεπε να συντηρηθούν για έναν χρόνο. Μέχρι φέτος...». Αυτά μας λέει η κύρια Μαρία Γκολφινοπούλου, διευθύντρια θεσμικών και διεθνών σχέσεων της Olympic broadcasting services, της εταιρείας δηλαδή που είναι υπεύθυνη για την τηλεοπτική και ψηφιακή παραγωγή-μετάδοση των Ολυμπιακών Αγώνων.Με λίγα λόγια, είναι αυτή που συντονίζει την εικόνα από την Ολυμπιάδα –εικόνα που παράγεται εκεί και πωλείται σε όλα τα κανάλια του κόσμου– και συγχρόνως είναι υπεύθυνη για όλα τα συνεργεία, τους δημοσιογράφους κ.λπ. που φτάνουν σε κάθε Ολυμπιάδα για να την καλύψουν.• Θα έρθουν λιγότεροι δημοσιογράφοι, κανάλια και τεχνικοί για την κάλυψη των Ολυμπιακών από άλλες χώρες φέτος, σε σχέση με τις άλλες χρονιές;Βέβαια. Στο Ρίο, για να καταλάβεις, μαζί με εμάς ήταν γύρω στα 16.000 άτομα και τώρα θα είναι 10.000· και να σκεφτείς πως φέτος έχουμε και καινούργια αθλήματα.• Εσείς, δηλαδή, έχετε παραπάνω δουλειά φέτος; Και πώς γίνεται από σας αυτή η δουλειά;Εμείς γυρίζουμε συγκεκριμένα πράγματα και τα στέλνουμε σε αυτούς που δεν θα έχουν συνεργεία εδώ για να τα μεταδώσουν με συγκεκριμένες τιμές, εκτός κι αν κάποιοι ζητήσουν κάτι πιο συγκεκριμένο για ένα άθλημα ή για έναν αθλητή κάποιες στιγμές του αγώνα, οπότε είναι κάτι επιπλέον. Πάντως, όσο περνάν τα χρόνια μειώνονται οι άνθρωποι στο τιμ μας, ενώ αυξάνεται η δουλειά. Φέτος το τιμ έχει 7.000 άτομα, ενώ το 2016 στο Ρίο είχε 10.000 άτομα και στην Αθήνα το 2004 ήταν 12.000.• Λόγω του κορονοϊού θα έχουμε φέτος μείωση στον αριθμό των αθλητών ή των χωρών που θα λάβουν μέρος;Καθόλου. Βέβαια δεν θα είναι και εύκολο για αθλητές να αγωνίζονται χωρίς θεατές· κακά τα ψέματα, είναι άλλη η εμψύχωση που δίνει ο κόσμος. Και συγχρόνως σκέψου πως πολλοί αθλητές χρειάστηκε να προπονηθούν για άλλο έναν χρόνο, ενώ πολλοί από αυτούς ενδεχoμένως να είχαν κανονίσει να κλείσουν την καριέρα τους πέρυσι.• Ολη αυτή η ιστορία με τους αγώνες χωρίς κοινό δεν θα πλήξει την Ολυμπιακή Επιτροπή;Οχι, είναι ελάχιστα τα χρήματα, γιατί η Ολυμπιακή Επιτροπή βασικά εισπράττει τα δικαιώματα τα τηλεοπτικά, ένα ελάχιστο ποσοστό παίρνει από εισιτήρια κ.λπ.• Αρα, για να χαριτολογήσω, για σας θα αυξηθούν τα έσοδα, μια και πολλές χώρες δεν θα στείλουν συνεργείο, οπότε θα αγοράσουν από εσάς.Αυτό είναι αλήθεια.• Και οι χορηγοί;Οι χορηγοί σε όλες τις περιπτώσεις παίρνουν ρίσκο· έτσι κι αλλιώς δεν περίμενε κανείς αυτό που θα συνέβαινε με την πανδημία. Πάντως, να ξέρεις πως πολλά από τα έσοδα της Ολυμπιακής Επιτροπής πάνε για τη στήριξη διαφόρων αθλημάτων, όχι βέβαια του ποδοσφαίρου και του μπάσκετ, αλλά αυτών που στην ουσία δεν έχουν άλλα στηρίγματα οικονομικά.• Στην Ιαπωνία τι γίνεται πάντως; Πώς το δέχτηκαν όλο αυτό οι Ιάπωνες;Κατ’ αρχάς να σου πω πως οι Ιάπωνες έχουν κάνει σπουδαία δουλειά και πραγματικά προσπαθούμε όσο γίνεται αυτή η δουλειά να φανεί. Ηδη δουλέψαμε τον ήχο όσο μπορούσαμε, γιατί δεν είναι εύκολο να μεταδίδεις εικόνα χωρίς τον ήχο των θεατών. Και επίσης, οι Ιάπωνες είναι ένας διαφορετικός λαός, που πειθαρχεί με διαφορετικό τρόπο, που δέχεται τα πράγματα όπως έρχονται. Πρέπει να ξέρεις ότι η οργάνωση των Ολυμπιακών Αγώνων δεν είναι ούτε το Μουντιάλ ούτε το Πανευρωπαϊκό Κύπελλο· είναι όλα τα αθλήματα μαζί και δεν είναι καθόλου εύκολο όχι μόνο να τα στήσεις αλλά και να τα προβάλεις όλα αυτά, έτσι καθώς είναι σε διάφορες πόλεις και όχι μόνο στο Τόκιο – στο ίδιο βέβαια νησί όπου είναι το Τόκιο.• Μια και είσαι μια γυναίκα σε τέτοια θέση για πάνω από δεκαεφτά χρόνια, τι νομίζεις για το κίνημα MeToo;Είμαι εκατό τοις εκατό υπέρ. Ηταν καιρός κάποια στιγμή να γίνει και μακάρι να προχωρήσει ακόμη πιο πολύ. Εγώ βέβαια δεν έχω ζήσει κάτι τέτοιο, ίσως δεν έτυχε, αλλά αυτό δεν έχει σημασία. Ως γυναίκα ξέρω τι σημαίνει να μην υπάρχουν ίσες ευκαιρίες. Βέβαια την αλήθεια εγώ την έζησα πιο πολύ στην προηγούμενη δουλειά μου που είχε σχέση με το σινεμά στην Ελλάδα, παρά όταν ασχολήθηκα με τις Ολυμπιάδες.Πάντως τα τελευταία χρόνια ακόμα και το Ολυμπιακό κίνημα έχει αλλάξει, αν και ο κόσμος ως γνωστόν, κακά τα ψέματα, είναι πάντα ανδροκρατούμενος. Σιγά σιγά μπορεί να αλλάξει κάτι. Πάντως πρέπει να παραδεχτώ ότι η Ολυμπιακή Επιτροπή στηρίζει τους αθλητές και είναι εναντίον σε όποιον προσβάλλει όλο το Ολυμπιακό κίνημα με πράξεις που προσβάλλουν τον αθλητισμό, σαν αυτά που ακούμε τελευταία.• Μετά την απαγόρευση κοινού στις κερκίδες, φοβηθήκατε τίποτε άλλο;Κάναμε ό,τι μπορούσαμε να προλάβουμε ό,τι κακό μπορούσε να συμβεί και δεν θέλω καν να σκέφτομαι τι άλλο μπορεί να συμβεί μετά από όλα αυτά τον τελευταίο ενάμιση χρόνο. Και σκέψου πως για πρώτη φορά δουλεύουμε την τρέχουσα Ολυμπιάδα και συγχρόνως τους χειμερινούς Ολυμπιακούς στο Πεκίνο πριν από τον Φεβρουάριο, που ούτε ξέρουμε βέβαια τι θα συμβεί μέχρι τότε.Πάντως εδώ, στο Τόκιο, τα μέτρα είναι πραγματικά αυστηρά, αρκεί να σου πω πως όταν πρωτοέφτασα έμεινα υποχρεωτικά κλεισμένη στο δωμάτιο του ξενοδοχείου μου για κάποιες μέρες χωρίς δικαίωμα να πάω ούτε καν στο διπλανό δωμάτιο. Και να σου πω επίσης πως είχαμε και πρόβλημα στους εθελοντές και όχι μόνο, γιατί μην ξεχνάς ότι όλοι αυτοί οι άνθρωποι πρέπει να είχαν έρθει πολύ καιρό πριν, γιατί είχαν μεγάλη καραντίνα να υποστούν. Εχουμε κάνει όλοι ό,τι μπορούσαμε και πραγματικά ελπίζω να πάνε όλα καλά. Πρέπει όμως να πω ότι, προσωπικά, όλο αυτό που έζησα και ζω με έχει κάνει να θαυμάζω αυτόν τον λαό.",2021-07-22 14:38
https://www.efsyn.gr/ellada/dikaiosyni/296611_egklimatiko-shedio-toy-proponiti-istioploias,Το «εγκληματικό σχέδιο» του προπονητή ιστιοπλοΐας,Σοβαρές ενδείξεις ενοχής βλέπει ο εισαγγελέας και κρίνει ότι ο κατηγορούμενος εξανάγκασε την ανήλικη σε σεξουαλικές πράξεις. ● Το Δικαστικό Συμβούλιο καλείται να αποφασίσει αν θα παραπέμψει ή όχι σε δίκη τον πρώτο κατηγορούμενο για το ελληνικό «MeToo» στον χώρο του αθλητισμού.,"Καταπέλτης είναι η πρόταση του εισαγγελέα προς το Συμβούλιο Πλημμελειοδικών Αθηνών, με την οποία ζητείται να παραπεμφθεί σε δίκη ο 38χρονος προπονητής ιστιοπλοΐας που κατηγορείται για τρία κακουργήματα σε βάρος ανήλικης αθλήτριάς του στον Ιστιοπλοϊκό Ομιλο Ωρωπού πριν από έντεκα χρόνια.Πρόκειται για τη δεύτερη καταγγελία στον χώρο του αθλητισμού, μετά τις συγκλονιστικές αποκαλύψεις της Σοφίας Μπεκατώρου, αλλά την πρώτη που έφτασε στη Δικαιοσύνη, αφού η υπόθεση της ολυμπιονίκη τοποθετείται σε χρόνο που το καταγγελλόμενο αδίκημα έχει παραγραφεί.Ο προπονητής είναι προσωρινά κρατούμενος στις φυλακές Τρίπολης από τις 24 Ιανουαρίου 2021, κατηγορούμενος για βιασμό κατ’ εξακολούθηση, αποπλάνηση κατ’ εξακολούθηση και κατάχρηση σε ασέλγεια ανήλικης που δεν είχε συμπληρώσει τα δώδεκα χρόνια και η εισαγγελική πρόταση καταρρίπτει όλους τους ισχυρισμούς που προέβαλε στην απολογία του, ότι δηλαδή η ανήλικη συναινούσε στις σεξουαλικές πράξεις και ήταν μεγαλύτερη από 12 ετών.Με τον τρόπο αυτό επιχειρεί να γλιτώσει το κακούργημα του βιασμού αλλά και την ανώτερη ποινή που προβλέπεται για τα άλλα αδικήματα: «Αν ο παθών συμπλήρωσε τα 12 αλλά όχι τα 14 έτη, τιμωρείται με κάθειρξη μέχρι δέκα ετών. Αν συμπλήρωσε τα 14 και μέχρι τα 15 έτη, με φυλάκιση δύο ετών». Ωστόσο, η εισαγγελική πρόταση περιγράφει ένα «εγκληματικό σχέδιο» που εφαρμόστηκε όταν η καταγγέλλουσα ήταν 11 ετών και διήρκεσε μέχρι την ηλικία των 14.Το σχέδιοΑπό το αποδεικτικό υλικό της δικογραφίας (τις μαρτυρικές καταθέσεις, τα έγγραφα και την απολογία του κατηγορούμενου), ο εισαγγελέας Θεολόγος Δελλήβεης-Δομένικος κρίνει ότι ο κατηγορούμενος είχε καταστρώσει από το 2009 «το εγκληματικό του σχέδιο», φροντίζοντας να εξασφαλίσει την εμπιστοσύνη των γονιών της ανήλικης που ήταν ανάμεσα στους αθλητές που προπονούσε στον Ιστιοπλοϊκό Ομιλο Ωρωπού.Ο προπονητής απέσπασε από τους γονείς της αθλήτριας πληροφορίες για τον χαρακτήρα και την ψυχοσύνθεσή της, καθώς εκείνοι θεωρούσαν αγνές τις προθέσεις του και εκτιμούσαν ότι θα συμβάλουν στην πρόοδό της στην ιστιοπλοΐα και, όπως χαρακτηριστικά αναφέρεται στην εισαγγελική πρόταση, «ο κατηγορούμενος, έχοντας εξασφαλίσει την εμπιστοσύνη των γονιών και κάνοντας χρήση των προσωπικών πληροφοριών που είχε αντλήσει από αυτούς για την κόρη τους, κατόρθωσε να την προσεγγίσει εν γνώσει της ανηλικότητάς της και να την εκμεταλλευθεί σεξουαλικά».Πρώτη φορά εκδήλωσε τη γενετήσια επιθυμία του το καλοκαίρι του 2010 όταν η ομάδα ιστιοπλοΐας του Ναυτικού Ομίλου Ωρωπού συμμετείχε σε αγώνες στο Γαλαξίδι. Οπως περιγράφει ο εισαγγελέας, η 11χρονη τότε αθλήτρια δίστασε να μιλήσει επειδή ο κατηγορούμενος της έλεγε ότι δεν θα την πίστευε κανείς, ότι ήταν ερωτευμένος μαζί της, ότι δεν ήταν κάτι κακό και ότι θα καταρρακώνονταν οι δικοί της αν το μάθαιναν.Την επόμενη χρονιά, πάλι σε αγώνες στο Γαλαξίδι, εξανάγκασε την κοπέλα σε συνουσία παρά τη θέλησή της. Το κορίτσι ντρεπόταν και φοβόταν αντίποινα σε βάρος της και σε βάρος των γονιών της. Ετσι, σύμφωνα με τον εισαγγελέα, «ο κατηγορούμενος εξακολούθησε για δύο χρόνια να προπονεί την εγκαλούσα, να συνουσιάζεται και να προβαίνει σε διάφορες γενετήσιες πράξεις αδιαφορώντας για την ηλικία της, όπως ο ίδιος ευθαρσώς παραδέχεται στην απολογία του στην ανακρίτρια. Εντύπωση προκαλεί η απάθεια με την οποία ομολογεί στο τέλος της απολογίας του ότι είχε ολοκληρωμένες σεξουαλικές επαφές μαζί της, η οποία απάθεια επιτείνεται ακόμα περισσότερο από περιγραφές περί συχνών σεξουαλικών σχέσεων».Οι απειλές«Επειδή η κοπέλα εξέφραζε αντιρρήσεις για τη φύση της σχέσης τους, εκείνος φρόντιζε να εντείνει περισσότερο τις πιέσεις, με απώτερο σκοπό να μην αποκαλυφθεί η παράνομη συμπεριφορά του. Την απειλούσε ότι, σε περίπτωση που μιλούσε σε οποιονδήποτε, θα τη σκότωνε και θα έκανε κακό στην οικογένειά της», τονίζει επίσης η εισαγγελική πρόταση και κάνει αναφορά στα όπλα που είχε ο κατηγορούμενος στο πατρικό σπίτι του στο Δήλεσι Βοιωτίας, μεταξύ των οποίων ένα Καλάσνικοφ.«Η ψυχολογική σεξουαλική βία συνεχίστηκε και το 2013» και τον Νοέμβριο του ίδιου έτους το κορίτσι, που είχε αλλάξει προπονητή επειδή ήταν 14 ετών, μίλησε στην οικογένειά της. Οι γονείς της απευθύνθηκαν άμεσα στον διοικητή του Τμήματος Ασφαλείας Ωρωπού και ενημέρωσαν τη διοίκηση του ναυτικού ομίλου της περιοχής, η οποία απομάκρυνε τον κατηγορούμενο από τη θέση του προπονητή.Σύμφωνα με την κατάθεση του διοικητή, τελικά οι γονείς δεν προέβησαν σε έγγραφη καταγγελία φοβούμενοι για τις συνέπειες που είχε η ποινική διαδικασία στη ζωή του παιδιού τους. Επειδή ο κλοιός έσφιγγε γύρω του, ο κατηγορούμενος έφυγε από τον Ωρωπό. Τον Ιανουάριο του 2021, όταν το κορίτσι είχε ενηλικιωθεί και ενώ είχαν προηγηθεί οι αποκαλύψεις της Σοφίας Μπεκατώρου, αποφάσισε να αποκαλύψει στις εισαγγελικές αρχές την αξιόποινη συμπεριφορά του και σχηματίστηκε η δικογραφία.Προσπαθούσε να αποδώσει στο θύμα την ευθύνη των πράξεών τουΟ εισαγγελέας προτείνει στο Δικαστικό Συμβούλιο να παραπέμψει τον κατηγορούμενο σε δίκη στο Μικτό Ορκωτό Δικαστήριο και ζητάει να παραμείνει προφυλακισμένος επειδή «είναι πιθανή η τέλεση νέων εγκλημάτων», σημειώνοντας: «Εντύπωση προκαλεί ότι ο κατηγορούμενος μέχρι και σήμερα δεν φαίνεται να αισχύνεται για τον ανήθικο και παράνομο χαρακτήρα των πράξεών του, αλλά, αντίθετα, ομολογεί ανερυθρίαστα ότι είχε ολοκληρωμένες σεξουαλικές πράξεις με την εγκαλούσα».Ενα πολύ σημαντικό στοιχείο στην πρόταση του εισαγγελέα Θεολόγου Δελλήβεη-Δομένικου είναι η αναφορά του στην προσπάθεια του κατηγορουμένου να αποδώσει στο θύμα την ευθύνη των πράξεών του «λέγοντας ότι η ίδια δεν ήταν ενδεδυμένη επαρκώς». Μια φράση που απαντάει στο επαίσχυντο ερώτημα «Τι φορούσε το θύμα;» και δικαιώνει τον αγώνα του κινήματος «MeToo».",2021-06-02 13:33
https://www.efsyn.gr/politiki/284632_i-8i-marti-agkalia-fetos-me-metoo,Η 8η Μάρτη «αγκαλιά» φέτος με το #MeToo,"Δράσεις, πορείες, κινητοποιήσεις και συζητήσεις διοργανώνουν σήμερα κόμματα της αντιπολίτευσης, συνδικάτα, κινήματα και οργανώσεις για την Παγκόσμια Ημέρα της Γυναίκας και το πάντοτε επίκαιρο πρόταγμα για ισότητα των φύλων.","Εκδηλώσεις διοργανώνουν για σήμερα τα κόμματα της αντιπολίτευσης, με αφορμή την Παγκόσμια Μέρα της Γυναίκας,ενώ έχουν εκδώσει και σχετικές ανακοινώσεις.● Το Τμήμα Φεμινιστικής Πολιτικής/Φύλου του ΣΥΡΙΖΑ διοργανώνει σήμερα στις 17.00 εκδήλωση με θέμα: «8 Μάρτη – Με τις γυναίκες του πολιτισμού για το δικαίωμα στην εργασία την εποχή της πανδημίας και του #metoo». Στη συζήτηση θα παρέμβει ο ίδιος ο Αλέξης Τσίπρας, οι βουλευτίνες Σ. Αναγνωστοπούλου, Ε. Αγαθοπούλου, Ρ. Χρηστίδου, μέλη φεμινιστικών οργανώσεων, ηθοποιοί (Ντ. Αβαγιανού, ηθοποιός-αντιπρόεδρος του πειθαρχικού του ΣΕΗ, Α. Αβδελιώτη, Ζ. Βαλαβάνη, Λ. Φραγκούλη), καλλιτέχνιδες (Γ. Γκιβέτση, Σ. Μπαλτζή, Γ. Νέγκα, Π. Ξενάκη, Κ. Σπανού, Δ. Σεβαστή). Η συζήτηση θα προβληθεί μέσω της σελίδας fb του Τμήματος Φεμινιστικής Πολιτικής/Φύλου ΣΥΡΙΖΑ και του Left.gr.● Η Κ.Ε. του ΚΚΕ απευθύνει κάλεσμα αγωνιστικής συμπόρευσης στις «εργατοϋπαλλήλους, άνεργες, μισθωτές, επιστήμονες, αυτοαπασχολούμενες και στις αγρότισσες, στις συνταξιούχους, ιδιαίτερα στις νέες μητέρες, στις μαθήτριες, φοιτήτριες, στις μετανάστριες και τις καλεί να αντλήσουν δύναμη από το σύγχρονο μήνυμα της 8ης Μάρτη, της Παγκόσμιας Μέρας της Γυναίκας».«Είναι μια μέρα κρίκος στον καθημερινό αγώνα για την ισοτιμία και τη χειραφέτηση της γυναίκας, για την ικανοποίηση των κοινωνικών αναγκών με βάση τις δυνατότητες του 21ου αιώνα», αναφέρει χαρακτηριστικά. «Οι διακηρύξεις περί “ισότητας” ανδρών και γυναικών στον νόμο δεν σημαίνουν ισότητα στην πραγματική ζωή ούτε σταθερότητα στην εργασία ούτε απαλλαγή από την ταξική εκμετάλλευση, πάνω στην οποία εμφανίζονται νέες μορφές πρόσθετης καταπίεσης του γυναικείου φύλου», καταγγέλλει το κόμμα και τονίζει: «Η ιστορική επέτειος της 8ης Μάρτη, αφιερωμένη στους σκληρούς απεργιακούς αγώνες των εργατριών του 19ου αιώνα για ίσα μεροκάματα ανδρών και γυναικών, για ανθρώπινες συνθήκες δουλειάς, θυμίζει πως το πραγματικά προοδευτικό στην ιστορία των κοινωνιών, της ταξικής πάλης είναι να μην υποτάσσεσαι σε αρνητικούς συσχετισμούς, αλλά να παλεύεις για να τους αλλάξεις», σημειώνει.● Με ένα tweet του ο γραμματέας του ΜέΡΑ25 Γιάνης Βαρουφάκης σημειώνει: «Εν όψει της Ημέρας της Γυναίκας, καλό θα είναι ο κ. Μητσοτάκης να μην προκαλέσει ανοίγοντας το στόμα του. Η κυβέρνηση της Ν.Δ. μάς ντροπιάζει ΚΑΙ σε αυτόν τον τομέα» και αμέσως μετά δίνει τα ποσοστά γυναικών σε κυβερνήσεις της Ε.Ε., στις οποίες η Ν.Δ. στην Ελλάδα είναι προτελευταία με 11%, με τελευταία τη Μάλτα με 8% (πρώτη είναι η Φινλανδία με 55% και έπονται: Αυστρία 53%, Σουηδία 52%, Γαλλία 51%).● Σε παρόμοιο πλαίσιο κινούνται και τα κόμματα της εξωκοινοβουλευτικής Αριστεράς. Η ΛΑ.Ε. αναφέρει μεταξύ άλλων πως «στην Ελλάδα, οι μνημονιακές κυβερνήσεις, παρά το γεγονός ότι διακηρύσσουν την πίστη τους στην ισότητα μεταξύ ανδρών και γυναικών, ουσιαστικά την υπονομεύουν, αφού όχι μόνο δεν λαμβάνουν τα κατάλληλα μέτρα, αλλά επιπλέον περιορίζουν τις νομικές προϋποθέσεις για την κατάκτησή τους».● Η ΑΔΕΔΥ έχει προκηρύξει για σήμερα πανελλαδική διευκολυντική στάση εργασίας από τις 12 το μεσημέρι έως τη λήξη του ωραρίου και καλεί στη 1 μ.μ. σε συγκέντρωση στην πλατεία Κλαυθμώνος. Στις 5.30 μ.μ. στα Προπύλαια καλούν σε συγκέντρωση εργατικά σωματεία, σύλλογοι εκπαιδευτικών κ.ά. με βασικά αιτήματα:- Χρηματοδότηση από τον κρατικό προϋπολογισμό για τη λειτουργία συμβουλευτικών κέντρων, ξενώνων για την πρόληψη και την προστασία των γυναικών από τη βία.- Αδεια κύησης, τοκετού, λοχείας, μητρότητας με πλήρεις αποδοχές και ασφαλιστικά δικαιώματα, ανεξαρτήτως εργασιακής σχέσης, προστασία του γυναικείου οργανισμού στην εργασία.- Μόνιμη και σταθερή εργασία για όλες και όλους με όλα τα ασφαλιστικά και εργασιακά δικαιώματα, με σταθερό ωράριο εργασίας.- Η Κίνηση για την απεργιακή 8 Μάρτη, καθώς και άλλες οργανώσεις φεμινιστικές, ισότητας κ.λπ. θα μετάσχουν σήμερα σε απεργιακή συγκέντρωση στις 13.00 στην πλατεία Κλαυθμώνος.",2021-03-08 09:37
https://www.efsyn.gr/stiles/apopseis/309818_politiko-egklima-kai-ohi-fysiko-fainomeno-i-klimatiki-allagi,Πολιτικό έγκλημα και όχι φυσικό φαινόμενο η κλιματική αλλαγή,"Το γεγονός ότι υπό τις ίδιες συνθήκες ακραίου καύσωνα οι γειτονικές μας χώρες περιόρισαν στο ένα τρίτο την αύξηση των καμένων εκτάσεων σε σχέση με εμάς αποδεικνύει πως δεν «κάναμε ό,τι ήταν ανθρωπίνως δυνατόν» ● Τα παραδείγματα της Ιταλίας και της Πορτογαλίας καταδεικνύουν ότι μπορούμε πολύ καλύτερα ● Σε αυτό το κάδρο είναι ύβρις να αναζητήσουμε τις ευθύνες στους πολίτες, όταν εμείς δεν έχουμε κάνει πρώτοι όσα μας αναλογούν σε εθνικό και ευρωπαϊκό επίπεδο.","Τον Αύγουστο, όσο η Ελλάδα ήταν παραδομένη στις φλόγες, δημοσιεύτηκε η 6η Εκθεση της Διακυβερνητικής Επιτροπής για την Κλιματική Αλλαγή. Ο καθένας μπορεί να ανατρέξει σε αυτήν και να δει όσα τον αφορούν στις 4.200 σελίδες που αποτελούν τη σύνθεση της επιστημονικής γνώσης για τις αιτίες και την πρόοδο της υπερθέρμανσης της Γης, δίνοντας μια δεινή εικόνα του μέλλοντος.Τα κακά νέα είναι ότι η βλάβη είναι μη αναστρέψιμη και θα πρέπει να μάθουμε να ζούμε με όλο και περισσότερες μέρες με αυξανόμενη ζέστη, να προσαρμοστούμε σε έναν κόσμο με συχνότερα και σφοδρότερα καιρικά φαινόμενα.Τα καλά νέα είναι ότι δεν είμαστε άβουλοι θεατές ενός φυσικού φαινομένου που οδηγεί στον αφανισμό μας. Είναι επιστημονικά αδιαμφισβήτητο πια πως η κλιματική αλλαγή είναι ανθρωπογενής και συνεπώς, αν το θελήσουμε, μπορούμε να σταματήσουμε την αύξηση της θερμοκρασίας σε επίπεδα όπου θα είναι δυνατή η προσαρμογή μας σε αυτές τις νέες συνθήκες.Η κλιματική αλλαγή δεν είναι ένα μετεωρολογικό φαινόμενο, αλλά ένα πολιτικό έγκλημα εν εξελίξει με θύτες όσους επιχείρησαν να μεταβιβάσουν τις ευθύνες τους για έγκαιρη και αποφασιστική δράση, όπως και όσους προτίθενται να συνεχίσουν σε αυτόν τον καταστροφικό δρόμο.Οι δικαιολογίες έχουν τελειώσει. Γνωρίζουμε μέχρι δεκαδικού εκατοστού του βαθμού Κελσίου πόση αύξηση της θερμοκρασίας προκαλεί κάθε τόνος CO2 που εκπέμπουμε, γνωρίζουμε πόσο σφοδρότερα και συχνότερα γίνονται τα ακραία καιρικά φαινόμενα εξ αυτού και γνωρίζουμε ποια είναι τα ανθρώπινα θύματα με την έκρηξη των κοινωνικών ανισοτήτων, τις μαζικές μετακινήσεις πληθυσμών, την ερήμωση περιοχών και τόσα άλλα. Με αυτή τη γνώση δεν μπορούμε να μιλάμε πλέον για αμέλεια ή παράλειψη, αλλά για ένα προμελετημένο έγκλημα πια όσων αρνηθούν να σηκώσουν την ευθύνη που οι ίδιοι ανέλαβαν με την ψήφο των πολιτών.Υπάρχουν ολόκληροι τομείς της οικονομίας που μπορεί να μην έχουν αντιληφθεί ακόμα τις συνέπειες των αλλαγών. Μετά την πανδημία, τι σημαίνει τουρισμός στην Ελλάδα με 45 ή 50 βαθμούς Κελσίου, με τροπικές βροχές και σύννεφα άμμου από τη Σαχάρα; Τι σημαίνει αγροτική παραγωγή; Βαδίζουμε πιο γρήγορα από όσο πιστεύαμε σε έναν τέτοιο κόσμο ως νέα κανονικότητα και είναι εγκληματικό να παίζουμε καθυστερήσεις, βαφτίζοντας όσα εν γνώσει μας θα έρθουν ως τάχα έκτακτα φαινόμενα. Πρωτόγνωρα ναι, αναπάντεχα όχι. Αλλο οι σεισμόπληκτοι και άλλο οι πυρόπληκτοι.Απέναντι στο μέγεθος αυτής της απειλής οι λύσεις δεν θα κατέβουν χαραγμένες στην πέτρα από το όρος Χάρβαρντ στα χέρια κάποιου νέου Μωυσή. Αν δεν γίνει κτήμα των πολιτών η σύνδεση μεταξύ πράσινης μετάβασης και καθημερινότητας, θα αποτύχουμε. Το business as usual τελειώνει εδώ και για την πολιτική. Ποιος μπορεί αλήθεια να αγνοήσει το πρόβλημα και να το αφήσει για τον επόμενο ή να αντιμετωπίσει ένα υπαρκτό πρόβλημα αυτής της κλίμακας με πολιτικά παιχνίδια επικοινωνίας, φαντασιώσεις μεγαλείου και όρους καταστολής;Η νομιμοποίηση του κράτους βασίζεται στην ικανότητά του να εγγυηθεί την ασφάλεια της ζωής και της περιουσίας των πολιτών. Η κυβέρνηση οφείλει να δουλέψει εντός ευρωπαϊκού πλαισίου με το σύνολο του πολιτικού συστήματος, τους παραγωγικούς φορείς και την κοινωνία των πολιτών, αντί να φέρνει διαρκώς τους πολίτες προ τετελεσμένων «αρίστων» και εξ άνωθεν σχεδιασμών.Το γεγονός ότι υπό τις ίδιες συνθήκες ακραίου καύσωνα οι γειτονικές μας χώρες περιόρισαν στο ένα τρίτο την αύξηση των καμένων εκτάσεων σε σχέση με εμάς αποδεικνύει πως δεν «κάναμε ό,τι ήταν ανθρωπίνως δυνατόν». Τα παραδείγματα της Ιταλίας και της Πορτογαλίας καταδεικνύουν ότι μπορούμε πολύ καλύτερα. Σε αυτό το κάδρο είναι ύβρις να αναζητήσουμε τις ευθύνες στους πολίτες, όταν εμείς δεν έχουμε κάνει πρώτοι όσα μας αναλογούν σε εθνικό και ευρωπαϊκό επίπεδο, όπως και η ιδέα πως υπάρχει χώρος για κυβερνητικούς ελιγμούς περί μιας κίβδηλης «ατομικής ευθύνης» από μια κυβέρνηση που συνεχίζει να προωθεί σχεδιασμούς οι οποίοι επιτείνουν το πρόβλημα με δήθεν πράσινες πρωτοβουλίες που βασίζονται σε ορυκτά καύσιμα, όπως το φυσικό αέριο.Πράσινη Μετάβαση εφεξής πρέπει να σημαίνει Δίκαιη Μετάβαση. Οι πόροι που θα έρθουν στην Ελλάδα στο πλαίσιο της Ευρωπαϊκής Πράσινης Συμφωνίας μαζί με όλους τους δημόσιους πόρους πρέπει εφεξής να έχουν στόχο τον μετασχηματισμό της Ε.Ε.Πρέπει να ξαναγίνει κυρίαρχος στόχος μας μια δίκαιη και ευημερούσα κοινωνία, με μια οικονομία σύγχρονη, ανταγωνιστική και αποδοτική ως προς τη χρήση των πόρων, που θα επιδιώξει και θα επιτύχει να μηδενίσει τις εκπομπές αερίων θερμοκηπίου έως το 2050.Πρέπει να ξαναγίνει κυρίαρχη προτεραιότητά μας ο άνθρωπος μέσα από ικανό δημοκρατικό σχεδιασμό και πρόνοια για τις περιφέρειες, τους επαγγελματικούς κλάδους, τους εργαζομένους και όλους εκείνους που πλήττονται ή με βεβαιότητα θα πληγούν.Σημαντικός παράγοντας σε αυτή τη μετάβαση πρέπει να είναι ο ανθρώπινος χρόνος. Τα θύματα αυτής της κρίσης και της κάθε αποτυχίας μας, όπως είναι αυτή των πυρκαγιών στην Εύβοια, δεν έχουν 30 και 40 χρόνια για να περιμένουν το δάσος να αναγεννηθεί, όπως δεν έχουν 30 ή 40 χρόνια οι νέοι για να επαναπροσδιορίσουν τη ζωή τους στον τόπο τους. Δεν ξαναφτιάχνονται οι ζωές των ανθρώπων μόνο με ευκαιριακές και επικοινωνιακές αποζημιώσεις ή επιδοτήσεις. Η Βόρεια Εύβοια είναι η νέα Δυτική Μακεδονία και δυστυχώς θα υπάρξει συνέχεια με άλλες περιοχές.Σε ό,τι αφορά το οικονομικό κόστος τής μη προσαρμογής στην κλιματική αλλαγή, σύμφωνα με την Τράπεζα της Ελλάδος θα ανέλθει στα 700 δισεκατομμύρια ευρώ μέχρι το τέλος του αιώνα. Η προσαρμογή αυτή δεν μπορεί να είναι φοβική, ούτε να επικεντρωθεί στην ανάπτυξη «γκρίζων» υποδομών, όπως αυτές που έχουν ενταχθεί στο Εθνικό Σχέδιο Ανάκαμψης και Ανθεκτικότητας και είναι ασυμβατές με την αρχή τού μη βλάπτειν.Χρειαζόμαστε νέες υποδομές που θα εντάσσονται αρμονικά στα φυσικά οικοσυστήματα (nature-based solutions) και δημόσιες επενδύσεις εμπροσθοβαρείς που θα στοχεύουν στον κοινωνικό μετασχηματισμό μέσα από τη διατήρηση της βιοποικιλότητας, τη βιώσιμη γεωργία και τουρισμό, τον εκδημοκρατισμό της ενέργειας με την επέκταση των ΑΠΕ με την απαρέγκλιτη συμμετοχή της τοπικής κοινωνίας, την ενίσχυση των μικρών και μεσαίων επιχειρήσεων και της κοινωνικής οικονομίας. Η αναχαίτιση της κλιματικής κρίσης, η επίτευξη των Στόχων της Βιώσιμης Ανάπτυξης του ΟΗΕ και η διαχείριση των φυσικών καταστροφών δεν κινούνται σε παράλληλες τροχιές, αλλά πλέον τέμνονται σε έναν και μοναδικό στόχο: ανθεκτικές, βιώσιμες και δημοκρατικές κοινωνίες.Το διακύβευμα δεν είναι αν η Ελλάδα θα λύσει την κλιματική κρίση - προφανώς και δεν εξαρτάται μόνο από εμάς. Το διακύβευμα είναι αν η Ελλάδα θα χάσει το τρένο των παγκόσμιων αλλαγών για ένα βιώσιμο αύριο. Αν θα σπαταλήσουμε ακόμα μια ευκαιρία καθιστώντας τη χώρα ανήμπορη ουραγό, ικέτιδα αποζημιώσεων και αρωγής, όταν μπορεί και πρέπει να βρεθεί στην παγκόσμια πράσινη πρωτοκαθεδρία, παράδειγμα προς μίμηση, δίπλα στις άλλες ευρωπαϊκές χώρες, σχεδιάζοντας για την ασφάλεια και την ευημερία όλων σήμερα και στο μέλλον.Θα είναι εγκληματικό να σπαταλήσουμε την ιστορική ευκαιρία για ένα άλμα μπροστά, που για πρώτη φορά στην ιστορία μας μπορεί να γίνει ταυτόχρονα με όλες τις άλλες χώρες της Ε.Ε. Θα είναι έγκλημα προς κάθε Ελληνίδα και Ελληνα που είτε βρίσκονται στην παραγωγική διαδικασία, είτε έχουν προσφέρει στο παρελθόν, ενώ θα είναι σίγουρα ένα έγκλημα απέναντι και στις επόμενες γενιές.Μετά το φιάσκο των επιλογών που μετέτρεψαν 1,5 εκατομμύρια στρέμματα σε στάχτη θα πρέπει να αναθεωρηθεί ο σχεδιασμός για το Ταμείο Ανάκαμψης και Ανθεκτικότητας, όπως και τα επίμαχα σημεία των αποφάσεων Χατζηδάκη - Μητσοτάκη για τους δασικούς χάρτες, τις εξορύξεις και τις περιοχές Natura.Η κυβέρνηση οφείλει μια συγγνώμη για το δόγμα που διακήρυξε στον Ερημίτη της Κέρκυρας για το περιβάλλον, να κατανοήσει τις προτεραιότητες που έχουν τεθεί σε όλο τον σύγχρονο κόσμο για την επιβίωση του ανθρώπου στον πλανήτη αλλά και το μέλλον των Ελλήνων στις παρούσες συνθήκες. Σε αυτή την κατεύθυνση θα ήταν μια καλή αρχή αν άνοιγε τον εθνικό διάλογο σε ό,τι αφορά τον Κλιματικό Νόμο, αντί να επαναληφθεί η ύβρις του ΤΑΑ που απεδείχθη πως το συζητούσαν με όλους πλην των Ελλήνων.* Ευρωβουλευτής ΣΥΡΙΖΑ-Προοδευτική Συμμαχία",2021-09-11 12:31
https://www.efsyn.gr/tehnes/sinema/286780_i-agonia-o-fobos-kai-o-kindynos-einai-pia-gnorima-synaisthimata,"«Η αγωνία, ο φόβος και ο κίνδυνος είναι πια γνώριμα συναισθήματα»","Μία από τις καλύτερες νέες ελληνικές ταινίες, το συναρπαστικό ψυχολογικό θρίλερ «Μικρά όμορφα άλογα» του Μιχάλη Κωνσταντάτου, βγαίνει την Πέμπτη ψηφιακά. Με σύνθημα «Ανοίξτε τα κλειστά σινεμά στο σπίτι σας», αφού με το αντίτιμο στηρίζετε και δύο αίθουσες, τον «Δαναό» και την «Ελλη»","Ενα νέο και αγαπημένο ζευγάρι με τον μικρό του γιο καταφτάνει σε όμορφη, παραθαλάσσια πόλη και προσπαθεί να ξαναρχίσει τη ζωή του. Αγνωστοι, με δουλειές προσωρινές και αναγκαστικές. Μια βίαιη ανατροπή της προηγούμενης, καλοστρωμένης ζωής τους έχει συμβεί. Το σχέδιό τους, όμως, σκοντάφτει. Η σχέση τους μπαίνει σε κρίση, η διαχείριση της νέας πραγματικότητας τους οδηγεί σε λάθη, ψέματα, υπερβολές και, τελικά, κίνδυνο.Η δεύτερη ταινία του Μιχάλη Κωνσταντάτου, «Μικρά όμορφα άλογα», ένα αξιοθαύμαστο και με καλή πορεία ήδη στα διεθνή φεστιβάλ κινηματογραφικό επίτευγμα, με πρωταγωνιστές τη Γιώτα Αργυροπούλου και τον Δημήτρη Λάλο, θα είναι από την Πέμπτη 25 Μαρτίου στα σπίτια μας ψηφιακά, μέσω viva.gr.Μια πρόταση must για κάθε φίλο του καλού ελληνικού κινηματογράφου, αλλά κι ένα μοντέλο ψηφιακής διανομής που βοηθάει, ναι, και τις κλειστές αίθουσες.• Τι κρίμα που βγαίνει η ταινία ψηφιακά. Δεν γινόταν να περιμένετε λίγο ακόμα;Θέλαμε να περιμένουμε να ανοίξουν οι αίθουσες. Εκεί είναι αρχικά η θέση μιας ταινίας. Οταν όμως η εταιρεία διανομής Feelgood είχε τη σκέψη να βρούμε μια φόρμουλα ώστε να στηρίξουμε σε αυτή τη δύσκολη εποχή τις αίθουσες, το βρήκαμε καλή ιδέα. Οι κινηματογράφοι «Δαναός» και «Ελλη», εκεί που η ταινία θα παιζόταν κανονικά, αγκάλιασαν την πρωτοβουλία, που πήρε το όνομα «Ανοίξτε τα κλειστά σινεμά στο σπίτι σας».Ετσι, παραγωγός, σκηνοθέτης, διανομέας, αιθουσάρχης συνεργαζόμαστε ώστε να στηρίξουμε έμπρακτα τις αίθουσες αλλά και συμβολικά να αναδείξουμε τα μεγάλα προβλήματα που έχει προκαλέσει η πανδημία.• Πώς νιώθετε, πάντως, ως «ψηφιακός»; Παλέψατε τόσο καιρό για τη δεύτερη ταινία σας.Νιώθω λίγο περίεργα, βέβαια. Μια ταινία είναι φτιαγμένη καταρχήν για την αίθουσα. Η φωτογραφία της, ο ήχος της, ο ρυθμός της. Ολες οι τεχνικές λεπτομέρειες, που εξυπηρετούν τη δραματουργία και που οι συνεργάτες μου και εγώ έχουμε φροντίσει να είναι στην εντέλεια, λειτουργούν πάντα καλύτερα εκεί. Εχω, όμως, ενθουσιασμό που επιτέλους θα βρει και στην Ελλάδα το κοινό της. Θέλω να είμαι αισιόδοξος. «Το σινεμά θα κερδίσει!» (όπως λέμε «το καλό θα κερδίσει»).    «Μικρά όμορφα άλογα»  • Οι βίαιες αλλαγές στη ζωή των ανθρώπων είναι το θέμα της ταινίας. Πώς το διαλέξατε; Ηταν κάτι προσωπικό; Κάτι που νιώθατε γύρω σας;Οι κοινωνικοπολιτικές αλλαγές που συντελούνται γύρω μου, είναι μια σταθερή πηγή έμπνευσης για εμένα. Οταν η Ελλάδα βρισκόταν στα βάθη της οικονομικής κρίσης, οι βίαιες αλλαγές στη ζωή μας διαδέχονταν η μία την άλλη. Πολλοί έχασαν τη δουλειά τους, σχέσεις διαταράχτηκαν, οικογένειες διαλύθηκαν, άνθρωποι έχασαν την πίστη στον εαυτό τους, έπεσαν σε κατάθλιψη.Ο κοινός παρονομαστής στις περιπτώσεις των ανθρώπων που η ζωή τους άλλαξε βίαια ήταν η δυσκολία τους να προσαρμοστούν στις νέες συνθήκες, αφού αυτό απαιτούσε μια συνολική επαναδιαπραγμάτευση με τον εαυτό τους και την ταυτότητά τους. Στις περισσότερες περιπτώσεις το «εγώ» και το «εμείς» είναι χτισμένα μέσα από το οικονομικό status και την επαγγελματική ταυτότητα. Οταν αυτά καταρρεύσουν, ξεκινάει το πρόβλημα.Ωστόσο, η οικονομική κρίση και κατ’ επέκταση η μεγάλη αλλαγή στις κοινωνικές δομές δεν ήταν ξαφνική, η ελληνική κοινωνία εθελοτυφλούσε για κάποια χρόνια μέσα σε μια φούσκα ευμάρειας. Ετσι, η πτώση ήταν πιο βίαιη και σε πολλές περιπτώσεις ανεξέλεγκτη. Κάτι τέτοιο συνέβη και στους ήρωες της ταινίας μου. Η περίοδος του στρουθοκαμηλισμού τελείωσε και κάποια στιγμή έπρεπε να κοιταχτούν στα μάτια. Σε αυτό το σημείο ακριβώς αρχίζει και η ταινία μου.• Με έναν περίεργο τρόπο η ταινία πέφτει σε μια εποχή που μια άλλη βίαιη αλλαγή, η πανδημία, συμβαίνει στις ζωές μας.Ναι, η βίαιη αλλαγή που ζούμε είναι πρωτόγνωρη και σφοδρή. Φοβάμαι πως ο αντίκτυπος στην ψυχολογία και τις σχέσεις μας θα είναι τεράστιος. Ταυτόχρονα μια σειρά από λάθος χειρισμούς στην οικονομία θα φέρει ακόμα μεγαλύτερη κρίση από αυτήν που έχουμε ζήσει. Μεγάλη σημασία έχει να μην παρεξηγηθεί ο πολυδιαφημιζόμενος όρος «απόσταση».Εννοώ πως είναι πολύ επικίνδυνο να ριζώσει μέσα μας ότι για να αντεπεξέλθουμε σ’ αυτήν τη δύσκολη κατάσταση χρειάζεται απόσταση. Στην πραγματικότητα χρειάζεται συντροφικότητα, οι άνθρωποι να έρθουν πιο κοντά από ποτέ, χωρίς να φοράνε «μάσκες». Και, για να μην παρεξηγηθώ, το εννοώ μεταφορικά!• Χειρίζεστε και πάλι το θέμα σας, όπως στην πρώτη σας ταινία, το πολυβραβευμένο «Luton», με μια κάπως ψυχρή ματιά, που δεν κρύβει όμως την έγνοια σας για τα πρόσωπα.Δεν θα έλεγα «ψυχρή», θα έλεγα ψύχραιμη, κάτι που θεωρώ απαραίτητο ώστε τα μηνύματα να μεταφέρονται με όσο πιο αντικειμενικό τρόπο γίνεται. Νοιάζομαι πολύ για τους χαρακτήρες μου, γι’ αυτό άλλωστε περνάω τόσα χρόνια από τη ζωή μου μαζί τους. Μπορεί, όμως, να χαίρομαι, να λυπάμαι, να πονάω μαζί τους αλλά όταν έρχεται η στιγμή να αφηγηθώ την ιστορία τους προσπαθώ να είμαι ψύχραιμος και αντικειμενικός.Το καλό και το κακό είναι πάντα εδώ. Μαζί. Αυτό που οφείλουμε να κάνουμε είναι να κρατάμε όσο γίνεται πιο καθαρό το βλέμμα μας. Η ενσυναίσθηση και η ανάπτυξή της θα έπρεπε να είναι βασικό μας μέλημα από τις πρώτες τάξεις του σχολείου, το πρώτο μας αλφάβητο.• Χρησιμοποιείτε μια συναρπαστική για τον θεατή φόρμα θρίλερ. Μια αγωνία, έναν φόβο, μια αίσθηση κινδύνου που παραμονεύει. Γιατί;Η φόρμα του θρίλερ προκύπτει κάπως αυτονόητα, οργανικά. Η αγωνία, ο φόβος, η αίσθηση κινδύνου είναι συναισθήματα που έχουμε όταν διαταράσσεται το «είναι» μας και η ταυτότητά μας. Δυστυχώς είναι πολύ γνώριμα σε όλους μας.Εναν τυχαίο άνθρωπο στον δρόμο να ρωτήσεις, είναι πάνω-κάτω αυτά που αισθάνεται αυτήν την εποχή. Αυτό που μοιάζει σαν φόρμα, είναι απλώς η μεταφορά του συναισθηματικού κόσμου των χαρακτήρων μου.• Εχετε ήδη δύο ταινίες. Θα μπορούσατε να πείτε τι σινεμά θέλετε να κάνετε;Δεν έχω στόχο να κάνω κάποιο συγκεκριμένο σινεμά, με την έννοια του genre. Το θέμα και οι χαρακτήρες υπαγορεύουν τον τελικό ρυθμό, τον τρόπο. Σίγουρα με ενδιαφέρει πολύ το «κάδρο», κάθε κάδρο είναι φτιαγμένο με απόλυτη συνείδηση και λεπτομέρεια. Οπως και ο τρόπος που χρησιμοποιώ τον χρόνο. Οταν αφήνεις τα πράγματα να αναπνεύσουν, όταν δεν βιάζεσαι, σου αποκαλύπτεται μια άλλη διάσταση. Αλλες οπτικές. Οπως και στις σχέσεις των ανθρώπων.• Ας αφήσουμε τα «σκάνδαλα» Λιγνάδη και Φιλιππίδη και λοιπά. Ας αφήσουμε ακόμα και το #metoo. Ας μιλήσουμε, όμως, για τον κίνδυνο της πολιτικής ορθότητας, της συντηρητικοποίησης, της ομοιομορφίας και της ισοπέδωσης που απειλεί διεθνώς την τέχνη στο όνομα των δικαιωμάτων μειονοτήτων.Χαίρομαι που θίγετε αυτό το θέμα. Είναι ένα γνωστό σχήμα όλο αυτό που περιγράφετε: Οταν η ζυγαριά βαραίνει πολύ από τη μία πλευρά και θέλεις απελπισμένα να μη συμβεί αυτό, βάζεις από την άλλη πολύ περισσότερο βάρος από ό,τι στην πραγματικότητα χρειάζεται και καταλήγεις να έχεις ακριβώς το ίδιο αποτέλεσμα από την άλλη πλευρά. Αυτό που χρειάζεται είναι ψυχραιμία και καθαρό βλέμμα. Ο κίνδυνος που περιγράφετε είναι πολύ έντονος και η υπερβολή βρίσκεται στο DNA του ανθρώπου.Ολο αυτό βέβαια είναι αποτέλεσμα επίσης ενός άλλου φαινομένου, που έχει σχέση με τη βία και τα καταπιεσμένα συναισθήματα. Υπάρχει ανάγκη για εκτόνωση, δικαιολογημένη. Πόσο πιο απλά όμως θα ήταν τα πράγματα αν επενδύαμε στο αυτονόητο: στην πρόληψη. Να απομακρύνουμε τους «Λιγνάδηδες» και «Φιλιππίδηδες» από την πρώτη στιγμή που η συμπεριφορά τους προσβάλλει την αξιοπρέπεια άλλων ανθρώπων και όχι να τους αφήνουμε να αναπτύσσονται σε «σύστημα», να τους κάνουμε τηλεοπτικούς ήρωες και εκπροσώπους θεσμών.• Νιώθετε ότι τα μέτρα για την πανδημία οδηγούν τον κλάδο σας στην εξόντωση;Τα μέτρα είναι αδιανόητα. Το γεγονός ότι ένας ολόκληρος κλάδος έχει μείνει χωρίς δουλειά πάνω από ένα χρόνο τώρα, με αποζημιώσεις-ψίχουλα, στα τυφλά, είναι απαράδεκτο.Δεν μπορείς να έχεις τα ΜΜΜ γεμάτα, τις εκκλησίες να ανοιγοκλείνουν, να μην επενδύεις σε ΜΕΘ, να μην επενδύεις σε γιατρούς και νοσηλευτικό προσωπικό και να κλείνεις τελείως δραστηριότητες στις οποίες εύκολα θα μπορούσες να εξασφαλίσεις τη μη διασπορά του ιού. Ο πολιτισμός πιο πολύ από ποτέ θεωρείται από τους κυβερνώντες ένα παράσιτο. Με αυτό είμαι θυμωμένος, και ακόμη πιο πολύ με όλους εμάς που το ανεχόμαστε.♦ Ιnfohttps://www.viva.gr/tickets/cinema/streaming/mikra-omorfa-aloga-elli/https://www.viva.gr/tickets/cinema/streaming/mikra-omorfa-aloga-danaos/ Εισιτήριο: 4,99 ευρώ",2021-03-23 16:56
https://www.efsyn.gr/nisides/284446_oi-diakriseis-odigoyn-aytepaggelta-sti-bia,«Οι διακρίσεις οδηγούν αυτεπάγγελτα στη βία»,«Χρειάζεται να δομήσουμε μια μορφωμένη κοινωνία που θα αποδέχεται και θα κατανοεί τη διαφορετικότητα γιατί η ανθρωπότητα είναι η διαφορετικότητα» τονίζει η Ολίβια Γκαζαλέ.,"Είναι καθηγήτρια Φιλοσοφίας και τα τελευταία χρόνια έχει αφοσιωθεί στη συγγραφή. Εγινε διεθνώς γνωστή όταν το τελευταίο της βιβλίο «Le Mythe de la virilité: un piège pour les deux sexes» (Robert Laffont, 2017) - «Ο Μύθος της Αρρενωπότητας: Μια παγίδα και για τα δύο φύλα» έτυχε να κυκλοφορήσει τον Οκτώβριο του 2017, την ίδια δηλαδή ακριβώς χρονική στιγμή που η υπόθεση Γουαϊνστάιν στις ΗΠΑ έγινε παγκόσμιο θέμα.«Η αλήθεια είναι πως ίσως είμαι η μοναδική γυναίκα στον κόσμο που χάρηκε με τον Γουαϊνστάιν» μας λέει με μια διάθεση λεπτής ειρωνείας. «Ακριβώς γιατί αν δεν υπήρχε το #MeToo, αυτό το βιβλίο δεν θα είχε την ίδια τύχη στα ΜΜΕ. Και σε όσους αυτό ακουστεί εγωιστικό ή κυνικό, έχω να πω πως ήταν πράγματι τύχη η συγκυρία αυτή, καθώς μου έδωσε την ευκαιρία να αναπτύξω τη φιλοσοφική μου μελέτη όχι μόνο στο ζήτημα του φεμινισμού αλλά και της αρρενωπότητας σε σχέση με την ανδρικότητα. Αυτό που πρέπει ν’ αλλάξει είναι το βλέμμα του άνδρα τόσο πάνω στη γυναίκα όσο και πάνω στον ίδιο του τον εαυτό» εξηγεί.Η ίδια ήρθε στην Ελλάδα έπειτα από πρόσκληση του Γαλλικού Ινστιτούτου, ώστε να μιλήσει σε Στρογγυλή Τράπεζα με θέμα «Ανδρες, γυναίκες: τόσο κοντά, μα τόσο μακριά!».Τη συναντήσαμε από κοντά και συζητήσαμε για ώρα. Πέρα από τη διδασκαλία στο Πανεπιστήμιο, πριν από είκοσι χρόνια δημιούργησε μια φιλοσοφική κοινότητα, τις «Τρίτες της Φιλοσοφίας» («Les Mardis de la Philo»), κάτι πρωτοποριακό για την εποχή: «Τότε η Φιλοσοφία διδασκόταν μόνο στα Πανεπιστήμια και δεν ήταν προσιτή σε όλους. Αυτό το πρόγραμμα άλλαξε το καθεστώς αυτό» μας λέει.«Ηταν το μοναδικό τότε εκτός ακαδημαϊκού χώρου στο Παρίσι. Σιγά σιγά πήρε μεγάλες διαστάσεις και πλέον έχουν περάσει όλοι οι μεγάλοι Γάλλοι διανοητές. Αυτό που γίνεται είναι συζήτηση και όχι ομιλίες ή διαλέξεις. Θυμίζει λίγο Βενσέν, ίσως» λέει χαμογελώντας. Και πριν προλάβουμε να ξεκινήσουμε εμείς με τις ερωτήσεις, άρχισε η ίδια να ρωτάει πώς στην Ελλάδα εξελίσσεται το κίνημα του #MeToo και ποιος ο ρόλος των μέσων ενημέρωσης.● Δεν βγήκε μόνο το βιβλίο σας την κατάλληλη στιγμή, αλλά ήρθατε και στην Ελλάδα την κατάλληλη στιγμή, καθώς το ζήτημα της σεξουαλικής κακοποίησης και παρενόχλησης έχει αρχίσει να παίρνει σοβαρές διαστάσεις.Αναρωτιέμαι πώς το αντιμετωπίζουν εδώ τα ΜΜΕ, γιατί έχω την αίσθηση ότι από κορυφαίο κίνημα μπορεί να γίνει ή να παρουσιαστεί με στοιχεία «ευκαιριακής θεαματικότητας» και να γίνει αντικείμενο εκμετάλλευσης και δημοσιογραφικής. Ωστόσο, μιλάμε για ένα παγκόσμιο κίνημα, που πραγματικά μπορεί να αλλάξει τα δεδομένα καθώς δίνει φωνή στα θύματα. Και τα θύματα ανήκουν και στα δύο φύλα. Και δέχονται παρόμοια πίεση για να «ταιριάξουν» σε συγκεκριμένους ρόλους: Από τη μια έχουμε την Αφροδίτη του Μποτιτσέλι και από την άλλη τον Σαμψών, τον Ηρακλή, δηλαδή τα αρχέτυπα της θηλυκότητας και της αρρενωπότητας. Αν γεννιέσαι με το γυναικείο βιολογικό φύλο, τότε υποτίθεται ότι πρέπει να παίζεις αυτό τον ρόλο για όλη σου τη ζωή, ακόμα και αν δεν το αισθάνεσαι, γιατί αυτό περιμένει η κοινωνία από σένα. Το αντίστοιχο ισχύει και για το ανδρικό φύλο.● Ποιες πιστεύετε ότι είναι οι ευθύνες που αναλογούν στο κράτος, στη διανόηση και βέβαια στην ίδια την κοινωνία ως σύνολο ατόμων με συγκεκριμένες συμπεριφορές (και ως προς το θύμα και ως προς τον θύτη);Το κίνημα του #MeToo αποδεικνύει ότι εν έτει 2021 κουβαλάμε ακόμη μέσα μας 2.000 χρόνια σεξιστικής και κακοποιητικής κουλτούρας ως «κάτι το φυσικό», «κάτι που συμβαίνει». Αυτές οι κοινωνικές κατασκευές (όπως είναι και οι διακρίσεις με βάση το φύλο, τη σεξουαλικότητα κ.λπ.) οδηγούν αυτεπάγγελτα στη βία!Μην ξεχνάμε πως τόσο μέσα από τη μυθολογία όσο και τη θρησκεία, η γυναίκα φέρει κατά βάση τη μορφή της «μαγεύτρας», αυτής που σαγηνεύει. Είναι η Σειρήνα, η Μάγισσα. Κάτι το σκοτεινό, το δαιμονικό. Αρα είναι ένοχη. Ενοχη για τον πόθο που προκαλεί. Είναι η Λίλιθ, η Πανδώρα, η Εύα. Είναι πάντα η γυναίκα που φταίει.● Και τι έπεται της ενοχής;Αυτή η αρχέγονη ενοχή φτάνει έως σήμερα και εσωτερικοποιείται. Αυτή η ενοχή οδηγεί σε μία σιωπή. Σιωπή και ντροπή – πάντα από τη μεριά της γυναίκας. Που πρέπει και να σιωπά και να ντρέπεται. Τώρα, απέναντι σε αυτή τη γυναίκα υπάρχει ένας άντρας που ορίζεται ως «κατακτητής».Ενας άνδρας, που όσο περισσότερες κατακτήσεις έχει (στρατιωτικές ή ερωτικές) τόσο πιο δυνατός θεωρείται. Υπάρχει μία νομιμοποίηση, λοιπόν, της βίας, καθώς εδώ και 2.000 χρόνια έχουμε δεχθεί πως η γυναίκα είναι ένοχη και ο άνδρας αυτό που έχει να κάνει είναι να δείχνει τον ανδρισμό του. Επί 2.000 χρόνια, συνδυάσαμε την κουλτούρα της σιωπής με τη μη τιμωρία των ενόχων και τη θεώρηση των θυμάτων ως ένοχα.● Σχετίζονται όλα αυτά με τη συγκρότηση της αστικής τάξης από τον 15ο αιώνα και μετά, καθώς αυτός είναι ο τρόπος που η τάξη αυτή βλέπει την κοινωνία;Αυτή η συσχέτιση με ταξικούς όρους ναι, ισχύει. Είναι σαφές ότι πολικότητες όπως αυτή (άνδρας ισχυρός - γυναίκα κατώτερη) είναι πράγματι αναγκαίες για τη διατήρηση της ισχύος της μπουρζουαζίας. Και πρέπει να είναι δυαδική, καθώς η δυαδικότητα ενέχει και την ιεράρχηση.Ο ένας από τους δύο πόλους είναι ανώτερος, έχει μεγαλύτερη αξία. Και είναι αυτό το αξίωμα περί ανωτερότητας του ενός φύλου που είναι προβληματικό. Αλλά το θέμα της ιεράρχησης είναι πολιτικό, δεν είναι μεταφυσικό. Είναι κάτι απτό. Αυτό που δημιουργείται ιστορικά είναι μια κατασκευή. Η οποία οδηγεί στην εξιδανίκευση της πραγματικότητας στην οποία αναφέρθηκε και ο Μαρξ.Η Ιατρική, η Νομική Επιστήμη κ.λπ. δημιουργήθηκαν από άνδρες, κυρίως της αστικής τάξης που έβλεπε τη γυναίκα να μην εργάζεται, να είναι αδύναμη, να παραμένει στο σπίτι. Ομως πού; Μόνο μέσα στην αστική τάξη! Οπουδήποτε αλλού η γυναίκα πάντα δούλευε, ακόμα και πιο σκληρά από τον άνδρα. Στην Αφρική, στην Ασία, οι γυναίκες πέθαιναν στη δουλειά. Ακόμα και στη Βίβλο, η Εύα εργάζεται όσο και ο Αδάμ.Μόνο στην αστική τάξη και την αριστοκρατία η γυναίκα παραμένει στο σπίτι προστατευμένη, θεωρούμενη ως πολύ αδύναμη για να εργαστεί. Ολο αυτό που έχει μείνει ως «γαλατική ευγένεια», το «ανοίγω την πόρτα σε μια κυρία» κ.λπ. δεν είναι παρά μια ποιητικά αστική εξιδανίκευση. Οπουδήποτε αλλού, οι γυναίκες ήταν υπηρέτριες ή σκλάβες που τις βίαζαν, μάγισσες που καίγονταν στην πυρά. Συνεπώς έχετε δίκιο να λέτε ότι υπάρχει μια ανάγνωση υπό το πρίσμα της μπουρζουαζίας στη δόμηση αυτού του επιχειρήματος.● Είμαστε στον 21ο αι., έχουμε ξεπεράσει χρονολογικά και το πιο σύγχρονο λογοτεχνικό πόνημα επιστημονικής φαντασίας και όμως ακόμη μιλάμε για «γυναικείους» και «αντρικούς» ρόλους. Ειδικά όταν αναφερόμαστε στη γυναίκα, αυτή θα είναι ή «σκύλα» ή «πόρνη». Πώς το εξηγείτε;Ή παρθένα! Σκύλα ή πόρνη ή παρθένα, σαν την Παναγία. Αυτό είναι το κυρίαρχο αντρικό «βλέμμα» πάνω στη γυναίκα και πολλές φορές και το γυναικείο. Ωστόσο, αυτό συνιστά από μόνο του μια αντινομία: ή θα είσαι μάνα ή παρθένα. Αλλά και η Παρθένος Μαρία ήταν μάνα. Οπότε; Οπότε απλά παρουσιάζουμε ένα «ιδεατό» πλάσμα που δεν υπάρχει, ακριβώς για να υποτιμήσουμε τη γυναικεία υπόσταση ως μη «ιδεατή» εκ προοιμίου. Ως προβληματική δηλαδή από αρχής.● Τελικά, για ποια ισότητα μιλάμε;Γι’ αυτή που δεν υπάρχει! Ισότητα θα υπάρξει όταν εμείς οι γυναίκες, λέγοντας «εμείς», δεν θα εννοούμε μόνο εμάς τις γυναίκες, αλλά όλους. Το «εμείς οι γυναίκες» είναι καιρός να σταματήσει να σημαίνει κατωτερότητα, υποβιβασμό και υποτίμηση. Και μην ξεχνάμε ότι το ζήτημα δεν είναι μόνο φύλου – είναι κυρίως πολιτικό! Ισοι μισθοί, όχι διακρίσεις, ίσες ευκαιρίες. Αλλο οι βιολογικές διαφορές, άλλο η κοινωνική και θεσμική ανισότητα.● Εχετε γράψει και για τον άνδρα.Εγραψα για τον άνδρα, θέλοντας να μιλήσω για τη γυναίκα. Οι αρρενωπότητες, που είναι πολλές και ποικίλες, όπως και οι θηλυκότητες είναι και τα δύο τρόποι έκφρασης του κάθε φύλου. Η αρρενωπότητα δημιουργεί μία νόρμα: ένας άνδρας που θέλει ν’ αναγνωρίζεται ως τέτοιος, πρέπει να επιδεικνύει ότι είναι ένας «πραγματικός άνδρας». Αυτή η έννοια του άνδρα με ενδιαφέρει γιατί, αν το δεχτούμε αυτό, σημαίνει ότι υπάρχουν και άνδρες που δεν είναι «πραγματικοί».Η αρρενωπότητα, λοιπόν, είναι ένας συνδυασμός συμπεριφορών και κανόνων, ίδιοι από την αρχαιότητα: η ισχύς, η εξουσία (πολιτική, σεξουαλική, στρατιωτική) αλλά κυρίως η κυριαρχία – οι μηχανισμοί ελέγχου δηλαδή που φέρει το αρσενικό πάνω στους άλλους.Ταυτόχρονα, η γυναίκα παρουσιάζεται σαν να μην ελέγχει τίποτα, ούτε καν το ίδιο της το σώμα. Από την εποχή του Αριστοτέλη θεωρείται ότι αφού η γυναίκα ματώνει (χάνει το αίμα της με την έμμηνο ρύση), αυτό σημαίνει ότι είναι παθητική και έχει ακάθαρτο αίμα. Αρα από τη μια είναι η γυναίκα που αιμορραγεί και από την άλλη ο άνδρας που «χύνει το αίμα» των άλλων (ως νικητής) ή «δίνει και το αίμα του» (στον πόλεμο, την εργασία, την οικογένεια κ.λπ.). Αρα έχει ένα ένδοξο αίμα, ενώ η γυναίκα ακάθαρτο.Από αυτή τη διαφοροποίηση εκκινώντας, μπαίνει αμέσως η έννοια της κυριαρχίας. Τι έχει «νομιμοποιηθεί» δηλαδή τόσα χρόνια; Πως η γυναίκα δεν έχει τον έλεγχο ούτε στο σώμα της (δεν ξέρει πότε θα αδιαθετήσει, πόσο θα της κρατήσει η περίοδος, αν θα έχει) και μετά έρχεται η εμμηνόπαυση που και πάλι δεν μπορεί να ελέγξει, άρα θεωρείται ανίκανη εκ φύσεως να ελέγξει το οτιδήποτε – ούτε καν τα συναισθήματά της. Οπότε, γιατί να της δώσουμε σημασία;Από τη μεριά του άνδρα, πάλι, αυτός επιλέγει πού και πότε θα «δώσει το αίμα του», έχει μεν μα δεν πρέπει, δε, να δείχνει τα συναισθήματά του (και όποτε το κάνει, θεωρείται ως «η ευγένεια των δακρύων», όπως χαρακτηριστικά αναφέρεται και στη Βίβλο), οπότε είναι κάτι το ανώτερο, το ισχυρό, το κυρίαρχο, το υψηλό.    ● Αυτό ωστόσο είναι ένα τεχνητό βάρος και για τον άνδρα.Ακριβώς. Αυτό το βάρος της αρρενωπότητας δημιουργεί διακρίσεις και ανάμεσα στους άνδρες. Ακριβώς γιατί οι άνδρες που δεν ανταποκρίνονται στο παραπάνω πρότυπο μπορούν να γίνουν αντικείμενα παρενόχλησης και κακομεταχείρισης και από άλλους άνδρες.Αν ένα αγόρι δεν θέλει να παίζει ξύλο ή έχει λεπτή φωνή ή είναι ήσυχο, τότε θεωρείται ότι κάτι δεν πάει καλά. Και φυσικά υπάρχει και η ομοφοβία που συνδέεται πολύ στενά με τη γυναικοφοβία, άρα με τον μισογυνισμό: καθώς το θηλυκό θεωρείται κατώτερο, αντίστοιχα οι άνδρες που θυμίζουν θηλυκό υποτιμώνται.● Και πάμε στο παραμύθι της «Κοκκινοσκουφίτσας» που χρησιμοποιήθηκε κιόλας από συγκεκριμένη υποψήφια βουλευτή για να κατηγορήσει τα θύματα σεξουαλικής κακοποίησης: η κοπέλα μικρή, αθώα αλλά και ένοχη που δεν άκουσε τη μαμά της και ο άνδρας, ο κακός λύκος που θα τη φάει γιατί πήγαινε και γυρεύοντας.Οσον αφορά τον πόλεμο των δύο φύλων, υπάρχει ένα στερεότυπο απ’ το οποίο θεωρώ πως πρέπει να βγούμε. Από τη μια υπάρχει ένας φεμινισμός (μην παρεξηγηθώ, οι διεκδικήσεις είναι λογικές και απαραίτητες) και από την άλλη υπάρχει μια παγίδα: η ανδροφοβία. Το να πούμε ότι όλοι οι άνδρες είναι κακοί και αρπακτικά. Το να αρνούμαστε την ιδέα ότι και οι άνδρες υποφέρουν – αν και νομίζω ότι αυτό δεν γίνεται λόγω των γυναικών, αλλά λόγω του μύθου της αρρενωπότητας.Και από την άλλη, υπάρχει η μεριά των ανδρών που είναι αντιφεμινιστές. Που, αν τους ακούσουμε, θα πουν πως οι γυναίκες τα έχουν όλα κερδίσει, παραμελούν την οικογένεια, έχουν κλέψει την εξουσία τους, το κακό έχει παραγίνει και γι’ αυτό η κοινωνία καταστρέφεται. Οπότε, κατ’ αυτούς, πρέπει να επιστρέψουμε στην παραδοσιακή πόλωση. Γι’ αυτό λέω πως πρέπει να βγούμε απ’ αυτόν τον πόλεμο. Και, για να γίνει αυτό, πρέπει οι άνδρες να καταλάβουν ότι ο σεξισμός είναι παγίδα και για τα δύο φύλα.● Ποιο θα ήταν το δικό σας παραμύθι;Αν ήταν να εφεύρω ένα παραμύθι, αυτό θα είχε μια οικογένεια που θα αποδεχόταν το παιδί της όπως ακριβώς είναι (αγόρι, κορίτσι ή ό,τι άλλο). Αν αυτό το παιδί δεν μπορεί να ενταχθεί στα κοινωνικά στερεότυπα (κάτι που ξεκινά απ’ το σχολείο, καθώς και το βλέμμα των δασκάλων έχει σημασία), τότε η οικογένεια θα ήταν κοντά του και να αποδεχόταν τη διαφορετικότητά του. Το παραμύθι μου θα είχε μια κοινωνία με καλές προθέσεις.Ωστόσο, οι καλές προθέσεις δεν αρκούν. Χρειάζεται και γνώση. Γιατί συνήθως είναι η άγνοια που οδηγεί στην καταδίκη και τη βία. Χρειάζεται να δομήσουμε μία μορφωμένη κοινωνία που θα αποδέχεται και θα κατανοεί τη διαφορετικότητα γιατί η ανθρωπότητα είναι η διαφορετικότητα.Και για να τελειώσουμε, για ν’ αλλάξουν οι άνδρες το βλέμμα τους πάνω στη γυναίκα, πρέπει ν’ αλλάξουν το πώς βλέπουν τον ίδιο τους τον εαυτό. Και η επανάσταση της γυναίκας θα ολοκληρωθεί όταν θα γίνει και η επανάσταση του αρσενικού.",2021-03-07 15:26
https://www.efsyn.gr/ellada/dikaiosyni/283910_amfisbitei-tis-kataggelies-gia-biasmoys,Αμφισβητεί τις καταγγελίες για βιασμούς,"Στον Αρειο Πάγο σήμερα ο Αλέξης Κούγιας, καταθέτει αναφορές κατά δικαστών ● Λίστα μαρτύρων κατέθεσε ο δικηγόρος Γ. Βλάχος και υποστηρίζει ότι θα προσκομίσουν σημαντικά στοιχεία για την εν γένει -φερόμενη ως- εγκληματική δράση του σκηνοθέτη.","Nέα σημαντικά στοιχεία στην εν εξελίξει ανακριτική διαδικασία για την υπόθεση του Δημήτρη Λιγνάδη υποστηρίζει ότι εισέφερε ο δικηγόρος Γιάννης Βλάχος, προτείνοντας έναν ικανό αριθμό μαρτύρων για να καταθέσουν επί της εν γένει -φερόμενης ως- εγκληματικής δράσης του τέως καλλιτεχνικού διευθυντή του Εθνικού Θεάτρου.Παράλληλα, ο δικηγόρος (που εκπροσωπεί τον Α.Χ., ο οποίος έχει μηνύσει τον σκηνοθέτη για βιασμό του σε ηλικία 14 ετών σε ξενοδοχείο στην Επίδαυρο) κατέθεσε στην Εισαγγελία Πρωτοδικών Αθήνας αίτημα να ερευνηθούν οι υπολογιστές και τα κινητά τηλέφωνα του Δ. Λιγνάδη από τα εγκληματολογικά εργαστήρια της ΓΑΔΑ. Την ίδια ώρα, αίτημα στην ανακρίτρια του Πρωτοδικείου υπέβαλε και ο συνήγορος του κατηγορουμένου Αλέξης Κούγιας, ζητώντας κατ’ αντιπαράσταση εξέταση του εντολέα του με τα δύο πρόσωπα που τον έχουν μηνύσει για σεξουαλική κακοποίηση.Στο αίτημά του ο ποινικολόγος εστιάζει ιδιαίτερα στον μηνυτή Α.Χ.: «Εφόσον ο φερόμενος ως βιασθείς έστω και καθυστερημένα υποδείξει ποιο ξενοδοχείο ήταν αυτό στο οποίο συνέβησαν οι καταγγελλόμενες πράξεις, αυτονόητο είναι ότι θα ζητήσουμε να εξετασθούν ως μάρτυρες οι υπεύθυνοι και οι υπάλληλοι του ξενοδοχείου, μια προανακριτική και ανακριτική πράξη που θα έπρεπε ήδη να έχει διενεργηθεί, αλλά και να ζητηθούν από την αστυνομία οι καταστάσεις όλων των προσώπων που διανυκτέρευσαν τη συγκεκριμένη ημερομηνία σε οποιοδήποτε ξενοδοχείο της περιοχής που τυχόν θα υποδειχθεί».Στον Αρειο ΠάγοΣήμερα ο Αλ. Κούγιας αναμένεται να καταθέσει στον Αρειο Πάγο τις τρεις αναφορές που έχει προαναγγείλει κατά των δικαστών και εισαγγελέων που χειρίστηκαν την υπόθεση. Ειδικότερα, κατά των εισαγγελέων που διενήργησαν την προκαταρκτική εξέταση, της ανακρίτριας που εξέδωσε το ένταλμα σύλληψης και του Συμβουλίου Πλημμελειοδικών που απέρριψε την ένσταση ακυρότητας κατά της διαδικασίας. Την κίνησή του σχολίασε η Ενωση Δικαστών και Εισαγγελέων: «Πειθαρχικές αναφορές σε βάρος δικαστικών λειτουργών που εκτελούν ευσυνείδητα το καθήκον τους είναι απρόσφορες και θα μας βρίσκουν απέναντι. Ενέργειες σαν κι αυτές διαταράσσουν το κλίμα αμοιβαίου σεβασμού των λειτουργών της Δικαιοσύνης και θα πρέπει να απομονώνονται πρωτίστως από τους ίδιους τους Δικηγορικούς Συλλόγους».Ωστόσο, η επιθετική τακτική του ποινικολόγου συνεχίστηκε και χθες, όταν στο στόχαστρό του βρέθηκε πρωτοσέλιδο της «Espresso» σχετικά με την αντίδραση της παρουσιάστριας του Open, Κατερίνας Καινούργιου. Με νέα προσωπική δήλωσή του ο Αλ. Κούγιας αναφέρει, απευθυνόμενος προφανώς στον εκδότη Γιάννη Φιλιππάκη: «Καταλαβαίνω ότι σου κατέστρεψα το “προϊόν” Κατερίνα Καινούργιου με τις χθεσινές ανακοινώσεις-απαντήσεις μου και κυρίως με τις εύστοχες απαντήσεις της, γιατί κανείς δεν γνωρίζει ότι, ό,τι έγραψες για μένα στην Εspresso, το έγραψες γιατί πλέον είσαι το έμμεσο αφεντικό της στο Open, αφού όλοι γνωρίζουν ότι εσύ και ο Ιβάν Σαββίδης είσαστε ένα και το αυτό στο Open και στις εφημερίδες “Δημοκρατία” και “Live sport”. Για κάθε λέξη δυσφημιστική που γράφεις για εμένα, θα το πληρώσετε πολύ ακριβά και ευτυχώς για εμένα που υπάρχει και ο Σαββίδης από πίσω για να εισπράξω τις αποζημιώσεις. Στον κύριο Σαββίδη, για να εισπράξει αποζημιώσεις από το Open και τις εφημερίδες σας, προσβλέπει και ο εντολέας μου κύριος Δημήτριος Λιγνάδης».18 νέοι φάκελοι με καταγγελίες    Στον εισαγγελέα για δεύτερη φορά βρέθηκε χθες το πρωί ο πρόεδρος του Πειθαρχικού Συμβουλίου του Σωματείου Ελλήνων Ηθοποιών (ΣΕΗ), Πασχάλης Τσαρούχας (φωτ.), ο οποίος παρέδωσε νέες καταγγελίες ηθοποιών κατά συναδέλφων τους για λεκτική ή σωματική κακοποίηση και προσβολή γενετήσιας αξιοπρέπειας. «Επισκέφθηκα τον εισαγγελέα και έφερα νέους φακέλους. Δεν μπορούμε να πούμε κάτι παραπάνω.Οσο λιγότερο μιλάμε τόσο πιο σωστά κάνουμε τη δουλειά μας. Ο,τι καινούργιο έχουμε θα το φέρουμε», δήλωσε ο κ. Τσαρούχας. Σύμφωνα με πληροφορίες, πρόκειται για 18 φακέλους με καταγγελίες κατά ηθοποιών, μεταξύ των οποίων μία έχει ποινικό ενδιαφέρον για κακούργημα και αφορά γνωστό ηθοποιό που πρωταγωνιστεί στην επικαιρότητα το τελευταίο διάστημα.Διαδικτυακή συζήτηση: «Ανήλικοι, βία και κακοποίηση»Μια εξαιρετικά επίκαιρη διαδικτυακή συζήτηση με θέμα «Ανήλικοι, βία και κακοποίηση» διοργανώνει απόψε στις 7 ο ιστότοπος κοινωνικών και πολιτιστικών θεμάτων Culture through Politics με αφορμή το φλέγον ζήτημα που αναδεικνύεται μέσα από το ελληνικό «MeToo» και τις αποκαλύψεις για βιασμούς και κακοποιήσεις ανηλίκων στον αθλητισμό, τον καλλιτεχνικό χώρο και στην εκπαίδευση.Στη συζήτηση συμμετέχουν άνθρωποι με καθημερινή εμπειρία χρόνων στην πρώτη γραμμή: Πέτρος Δαμιανός (διευθυντής του σχολείου στις Φυλακές Ανηλίκων Αυλώνα), Ολγα Θεμελή (επίκουρη καθηγήτρια Εγκληματολογικής Ψυχολογίας Πανεπιστημίου Κρήτης), Κωστής Παπαϊωάννου (εκπαιδευτικός, διευθυντής Σημείου για τη Μελέτη και την Αντιμετώπιση της Ακροδεξιάς), Γιώργος Νικολαΐδης (επικεφαλής της Διεύθυνσης Ψυχικής Υγείας και Κοινωνικής Πρόνοιας Ινστιτούτου Υγείας του Παιδιού), Ευτύχης Φυτράκης (νομικός, τέως γενικός γραμματέας Αντεγκληματικής Πολιτικής υπουργείου Δικαιοσύνης).Στο επίκεντρο θα βρεθούν οι συνθήκες που επιτρέπουν και ευνοούν την κακοποίηση ανηλίκων σε διαφορετικά περιβάλλοντα: εκφοβισμός στο σχολείο ή στη γειτονιά, κρίση στο οικογενειακό περιβάλλον, έκθεση ανηλίκων σε επισφαλείς συνθήκες, ασυνόδευτοι ανήλικοι πρόσφυγες και παιδιά σε ιδρύματα και καταστήματα κράτησης. Θα συζητηθούν επίσης η θεσμική διάσταση, η πρόληψη, τα δικαιώματα των θυμάτων, οι κανόνες απονομής δικαιοσύνης, η δημοσιότητα, τα αναγκαία βήματα για την αντιμετώπιση όχι μόνο μεμονωμένων περιστατικών αλλά για μια βαθύτερη αλλαγή που θα αποτρέπει την εκδήλωσή τους.Για να συμμετάσχετε στην εκδήλωση, επισκεφθείτε τη διεύθυνση https://us02web.zoom.us/meeting/register/tZMrce-hpjIjGNSOwr-VH6YklUnfeQmV30Cm, κάντε δεκτή τη φόρμα συμμετοχής και θα πάρετε πρόσκληση με e-mail. Η πλατφόρμα θα είναι ανοιχτή μισή ώρα πριν από την εκδήλωση. Η συζήτηση θα μεταδοθεί στη σελίδα Culture through Politics στο facebook.",2021-03-03 10:02
https://www.efsyn.gr/ellada/astynomiko/299216_me-argoys-rythmoys-eftase-i-astynomia-ston-topo-toy-egklimatos,Με αργούς ρυθμούς έφτασε η αστυνομία στον τόπο του εγκλήματος,Το βράδυ του Σαββάτου πραγματοποιήθηκε πορεία διαμαρτυρίας από αλληλέγγυους στη γειτονιά των Πετραλώνων.,"Αφαντος παρέμενε ώς αργά χθες ο δράστης του βιασμού στα Πετράλωνα, που πιθανώς να περνούσε στα «ψιλά» εάν το ευαισθητοποιημένο αυτή την περίοδο γυναικείο κίνημα δεν κινητοποιούνταν έγκαιρα και δεν πραγματοποιούσε συγκέντρωση και πορεία διαμαρτυρίας στη γειτονιά όπου τελέστηκε η άθλια πράξη.Η αργοπορημένη αντίδραση των αστυνομικών αρχών στο έγκλημα προκάλεσε τουλάχιστον αναστάτωση στην κοινή γνώμη, που το τελευταίο διάστημα παρακολουθεί με αγωνία τις εξελίξεις της γυναικοκτονίας της 20χρονης Καρολάιν και του ελληνικού κινήματος #ΜeΤoo και την ίδια στιγμή βλέπει έναν βιαστή να ξεφεύγει ανενόχλητος.Ο βιασμός της 51χρονης καθαρίστριας από την Αλβανία, που μένει 27 ολόκληρα χρόνια στη χώρα μας, έγινε γνωστός λίγο μετά τις 5 το απόγευμα του Σαββάτου, όταν κατάφερε να ξεφύγει από τον πολύωρο βασανισμό της από τον 35χρονο δράστη βουλγαρικής καταγωγής και να ζητήσει καταφύγιο σε διπλανό διαμέρισμα.Η γυναίκα, όπως ανέφερε στην αρχική κατάθεσή της, καθάριζε στη συγκεκριμένη πολυκατοικία της οδού Συμμαχιδών 11 τα τρία τελευταία χρόνια και, όπως περιέγραψε, δέχτηκε την επίθεσή του, ενώ περίμενε στο ισόγειο το ασανσέρ. Στις 17.00, όταν ο δράστης πήγε να φτιάξει στην κουζίνα φαγητό, βρήκε την ευκαιρία να βγει στο μπαλκόνι του ακάλυπτου και από εκεί να περάσει σε διαμέρισμα του οποίου οι ένοικοι ειδοποίησαν τις αστυνομικές αρχές.Οι τελευταίες όμως, όπως προκύπτει και από τις μαρτυρίες των κατοίκων στα ΜΜΕ, καθυστέρησαν να πάνε, με συνέπεια ο δράστης να έχει φύγει από το σημείο όταν έφτασαν τα πληρώματα της ΔΙ.ΑΣ. και της Αμεσης Δράσης, που απέκλεισαν την πολυκατοικία αλλά δεν μπήκαν στο διαμέρισμα του δράστη, καθώς, σύμφωνα με αστυνομικές πηγές, χρειαζόταν εισαγγελική άδεια για να παρέμβουν. Οι αστυνομικές δυνάμεις φέρονται να παρέμειναν στο σημείο για ώρες, μέχρι που έφτασε εκεί δικαστικός λειτουργός και παρουσία του μπήκαν στο διαμέρισμα, χωρίς φυσικά να εντοπίσουν τον δράστη.Το τραγελαφικό, δε, ήταν ότι οι αρχικές δυνάμεις ενισχύθηκαν και με δυνάμεις των ΜΑΤ, όταν αναρτήθηκε σε γνωστή ιστοσελίδα ενημέρωσης του αντιεξουσιαστικού χώρου το κάλεσμα συμπαράστασης προς τη γυναίκα στις 7:30 το απόγευμα του Σαββάτου, στη συμβολή των οδών Κειριαδών και Συμμαχιδών.Πράγματι εκεί συγκεντρώθηκαν αλληλέγγυοι, κάτοικοι της περιοχής αλλά και γυναίκες που νωρίτερα συμμετείχαν σε κινητοποίηση κατά των γυναικοκτονιών στο Σύνταγμα και διαμαρτυρήθηκαν για τον βιασμό, κάνοντας ειρηνική πορεία μέχρι την πλατεία Μερκούρη της περιοχής.Η αργοπορία της αστυνομικής επέμβασης έδωσε «τροφή» στους χρήστες των κοινωνικών δικτύων να την καυτηριάσουν, με πιο χαρακτηριστικό το ακόλουθο σχόλιο στο twitter: «Δεν είχαν ένταλμα για να μπουν στο σπίτι του βιαστή, αλλά μια χαρά μπήκαν χωρίς ένταλμα στο σπίτι του Ινδαρέ». Η είδηση ότι ο δράστης είχε συλληφθεί τον Αύγουστο του 2015 για βιασμό και απόπειρα ανθρωποκτονίας μιας 20χρονης τότε φοιτήτριας και πέρυσι τον Ιούλιο αποφυλακίστηκε, κινητοποίησε τα πρόθυμα ΜΜΕ να επιτεθούν στην κυβέρνηση ΣΥΡΙΖΑ με τον συνήθη ισχυρισμό ότι δήθεν αφέθηκε ελεύθερος με τον «νόμο Παρασκευόπουλου», έναν νόμο του οποίου η συγκεκριμένη διάταξη -στο πλαίσιο της αποσυμφόρησης- ίσχυσε μέχρι το 2017!Η αλήθεια που δεν ειπώθηκε όμως είναι ότι ο βιαστής αφέθηκε ελεύθερος με όρους τον Αύγουστο του 2020 έπειτα από σχετική απόφαση του Δικαστικού Συμβουλίου σύμφωνα με τα άρθρα 105-110 του Ποινικού Κώδικα. Η δήλωση του πρώην υπουργού Ν. Παρασκευόπουλου είναι αποστομωτική: «Τα φερέφωνα της Νέας Δημοκρατίας επιμένουν να συκοφαντούν και να λερώνουν τη δημοκρατία, εκμεταλλευόμενα τον πόνο και την ανησυχία για τα θύματα των αποτρόπαιων εγκλημάτων στα Γλυκά Νερά και στα Πετράλωνα. Η αλήθεια όμως, ως συνήθως, τους εκθέτει. Ο ""Νόμος Παρασκευόπουλου"" έχει λήξει αμετάκλητα από τις 28/8/2017. Οι απολύσεις κρατουμένων πάντοτε γίνονται με τη νομοθεσία που εκάστοτε ισχύει. Στην περίπτωση των Πετραλώνων η σχετική απόλυση έγινε το 2020, επί Νέας Δημοκρατίας. Η ευθύνη της τελευταίας για τη συστηματική διασπορά ψευδών είναι ιστορικά πρωτοφανής».Στο μεταξύ, βγήκε χθες από το νοσοκομείο σε πολύ κακή ψυχολογική κατάσταση η γυναίκα που υπέστη αυτό το μαρτύριο και η οποία ταυτόχρονα ξυλοκοπήθηκε από τον δράστη, σύμφωνα και με τις γνωματεύσεις των γιατρών.Η ίδια μίλησε για λίγο στο OPEN: «Ολα τα χρόνια καθάριζα σκάλες, δεν έμπαινα σε ξένα σπίτια. Ημουν στο ισόγειο, περίμενα στο ασανσέρ και με τράβηξε κάποιος πίσω. Εκανε τα πάντα, πολλές ώρες, 8 με 5. Θέλω να το ξεχάσω, είμαι με ψυχολόγο. Πείτε το τύχη που γλίτωσα, πείτε ότι προσευχόμουν στον Θεό. Προσπαθώ να τα ξεχάσω».● Νέο περιστατικό βιασμού καταγράφηκε τα ξημερώματα του Σαββάτου όταν μια 30χρονη που εργάζεται σε μπαρ στο Κολωνάκι οδηγήθηκε από 45χρονο θαμώνα στο σπίτι του, όπου και της επιτέθηκε. Η γυναίκα κατήγγειλε τον βιασμό σε πλήρωμα περιπολικού, όταν κατάφερε να ξεφύγει και ο άνδρας οδηγήθηκε στο Αστυνομικό Τμήμα Κολωνακίου.Εκεί ο 45χρονος αρνήθηκε τις κατηγορίες και υποστήριξε ότι όλα έγιναν με τη συναίνεση του θύματος. Ομως δεν έπεισε τους αστυνομικούς και σε βάρος του σχηματίστηκε δικογραφία, οδηγήθηκε σε εισαγγελέα, ενώ στον ανακριτή ζήτησε και πήρε προθεσμία για να απολογηθεί σήμερα.",2021-06-22 06:00
https://www.efsyn.gr/nisides/296071_den-symbainoyn-pleon-istories,«Δεν συμβαίνουν πλέον ιστορίες»,"«Το θέατρο είναι ένα παιχνίδι που μας θυμίζει πώς θα μπορούσε να είναι ένας καλύτερος κόσμος» τονίζει ο Πρόδρομος Τσινικόρης, που με την παράσταση «(Somewhere) beyond the cherry trees» ανοίγει το φετινό Φεστιβάλ Αθηνών","Τι θα έκαναν οι ήρωες του «Βυσσινόκηπου» σήμερα, έχοντας χάσει το σπίτι τους σε πλειστηριασμό; Την απάντηση επιχειρεί να δώσει ο Πρόδρομος Τσινικόρης στην εναρκτήρια παράσταση του φετινού Φεστιβάλ Αθηνών. Το «(Somewhere) beyond the cherry trees» σηματοδοτεί την επαναλειτουργία της Πειραιώς 260, αλλά και την επάνοδο στην ενεργό δράση του πρώην συνυπεύθυνου, μαζί με τον Ανέστη Αζά, της Πειραματικής Σκηνής του Εθνικού Θεάτρου - ενός εγχειρήματος που η κεφαλαιώδης σημασία του μένει να αποτιμηθεί στο μέλλον.Αμήχανοι ακόμα από την αίσθηση του ανοιχτού χώρου, ήπιαμε τον πρώτο μας καφέ μετά τον εγκλεισμό, συζητώντας για την εισβολή της νέας οικονομίας στην προσωπική ζωή των ανθρώπων, τις επιλογές του στην Πειραματική και το τι πρόκειται να συμβεί στο θέατρο μετά από σχεδόν ενάμιση χρόνο υποχρεωτικής σιωπής.● Εμβολιάστηκες λοιπόν.Εμβολιάστηκα στο Κέντρο Υγείας Παγκρατίου. Οταν μπήκα για την πρώτη δόση, η κυρία Ελσα, μία πολύ ευγενική γιατρός, μου λέει: «Τι να σου βάλω;». Της λέω: «Τι εννοείτε; Ποτάκι, πρωί πρωί 8 η ώρα;». «Οχι», λέει, «έχουμε youtube εδώ». Δεν ζήτησα ένα τραγούδι που μου ήρθε εκείνη τη στιγμή, απλά σκέφτηκα ένα που ήταν cool να το λέω μετά σε διάφορες ιστορίες. Και εμβολιάστηκα με Λεξ, το «Πολυκατοικίες». Ηθελα να στο πω σαν παράπλευρη ιστορία, γιατί δεν συμβαίνουν πλέον ιστορίες.● Αρα πρέπει να τις εφεύρουμε.Πρέπει να τις εφεύρουμε, γιατί τους τελευταίους μήνες δεν συνέβη τίποτα. Τώρα αρχίζω και νιώθω ότι ξυπνάω από αυτή τη χειμερία νάρκη. Βγαίνω έξω και όλοι οι άνθρωποι έχουν ενδιαφέρον! Εκεί που παλιά θα τους προσπερνούσα, τώρα τους χαζεύω. Τους βρίσκω όλους πολύ γοητευτικούς. Ξαφνικά θέλω να δω πώς κινείται κάποιος, πώς περπατάει, πώς τρέχει, πώς καπνίζει, πώς κάθεται και διαβάζει. Φαντάζομαι σε 2-3 μήνες, αν συνεχίσουμε έτσι, πάλι θα έχουν μικρό ενδιαφέρον όπως και πριν.● Βρίσκω εξαιρετικά τολμηρή ιδέα τη συνέχεια του «Βυσσινόκηπου».Η ιδέα αυτή γεννήθηκε στο Παγκράτι όπου μένω εδώ και 6-7 χρόνια. Εχει μεταμορφωθεί η γειτονιά, έχουν φύγει πολλοί άνθρωποι που έμεναν εδώ είτε επειδή τους έδιωξαν οι ιδιοκτήτες, είτε επειδή ανέβηκε πολύ το ενοίκιο. Εχει γίνει μια πιο τουριστικοποιημένη γωνιά της Αθήνας. Ξαφνικά είμαστε σε μια άλλη πόλη, έχεις αυτό το αίσθημα του εκτοπισμού ή ζεις κάτω από τον φόβο του. Σκέφτηκα να ψάξω στη λογοτεχνία μια γνωστή ιστορία με μια οικογένεια που χάνει το σπίτι της. Συνήθως το πρώτο που σκέφτεται κάποιος όταν κάνει έρευνα είναι και αυτό στο οποίο θα καταλήξει, όσα βιβλία και να διαβάσει μετά. Ο «Βυσσινόκηπος» είναι ένα ενδιαφέρον εφαλτήριο γι' αυτές τις ιστορίες.Στο έργο του Τσέχοφ, μια πρώην αριστοκρατική οικογένεια χάνει το κτήμα της. Δεν είναι πλέον προνομιούχα, γιατί υπάρχει μια νέα ανερχόμενη τάξη, η οποία εκμεταλλεύεται τις αλλαγές της εποχής και της οικονομίας. Οταν διαβάζεις τον «Βυσσινόκηπο» υπό αυτό το πρίσμα, λες ότι ο Λοπάχιν είναι ο CEO της Airbnb. Εχετε χρέος; Τι θα κάνετε; Θα χωρίσετε το κτήμα σας σε οικόπεδα και θα χτίσετε εξοχικές κατοικίες. Πάνω στις αναμνήσεις σας, στο σπίτι σας, στις βυσσινιές σας! Και επειδή είμαστε σε μια χώρα όπου οι περισσότεροι έχουν χρέος, αναγκάζονται πλέον να εισέλθουν σε αυτή τη νέα οικονομία, όπου δεν υπάρχει ο διαχωρισμός της ημέρας σε 8 ώρες δουλειά, 8 ώρες ύπνο και 8 ώρες ανάπαυση. Διαχωρίζεται όλο και λιγότερο η προσωπική από την επαγγελματική ζωή.Είμαστε έξι άτομα επί σκηνής. Ακολουθούμε την πορεία της οικογένειας και των δύο ιδεολογικών αντιπάλων, του Λοπάχιν και του Τροφίμοβ. Ο Λοπάχιν είναι ο άνθρωπος της νέας εποχής και ο Τροφίμοβ ο άνθρωπος ο οποίος θέλει να αλλάξει τον κόσμο κηρύσσοντας. Αφηγούμαστε την ιστορία όχι κάτω από το πρίσμα της τσαρικής Ρωσίας του 1900, αλλά κάτω από το σημερινό, όπου αν θες να υπάρχεις μέσα στην οικονομία θα πρέπει να γίνεις γρανάζι αυτού του νεοφιλελεύθερου οικονομικού μοντέλου.● Είστε η παράσταση που ανοίγει το φετινό Φεστιβάλ Αθηνών, έναν κρατικό οργανισμό. Αυτές τις μέρες ψηφίστηκε ένα εργασιακό νομοσχέδιο το οποίο εξωθεί τα πράγματα προς τα εκεί που περιέγραψες. Σε έχει απασχολήσει ότι αυτό που κάνετε είναι σε κρατικό φορέα και τοποθετείται αντίθετα στην κυβερνητική πολιτική;Καταρχάς δεν πιστεύω ότι το Φεστιβάλ Αθηνών κινείται στην κατεύθυνση της κυβέρνησης. Και δεν θα έπρεπε. Ούτε το Φεστιβάλ, ούτε το Εθνικό ή οποιοδήποτε κρατικό θέατρο. Είναι μια σκέψη που δεν μου έχει περάσει ποτέ από το μυαλό. Τι να σου πω τώρα; Οτι έχουμε βάλει ατάκες των βουλευτών της κυβέρνησης στο κείμενο του Λοπάχιν και στους άλλους χαρακτήρες; Ναι, το έχουμε κάνει. Ευτυχώς δεν ζούμε στην πρώην Σοβιετική Ενωση να φοβάμαι μη λογοκριθώ.● Προφανώς ούτε και με την «Ισορροπία του Νας» σας είχε περάσει από το μυαλό (ο Πρ. Τσινικόρης, από τον Οκτώβριο του 2015, ήταν μαζί με τον συνεργάτη του Ανέστη Αζά υπεύθυνος της Πειραματικής Σκηνής-1 του Εθνικού Θεάτρου).Δεν έχουμε μιλήσει δημόσια για την «Ισορροπία του Νας» με τον Ανέστη, δεν μας έχουν ρωτήσει και ποτέ. Μετά από δύο εβδομάδες σταμάτησε όλη η αναταραχή. Νομίζω ότι «Η ισορροπία του Νας» ήταν η πρώτη παράσταση στην Ελλάδα που έπεσε θύμα fake news. Ειπώθηκαν και γράφτηκαν απίστευτα ψέματα, διαστρεβλώθηκε η αλήθεια. Ο Ανέστης κι εγώ, απέναντι σε αυτό τον τεράστιο μηχανισμό, ήμασταν εντελώς ανυπεράσπιστοι. Ηταν σαν να παίζαμε εκτός έδρας με πέντε παίκτες λιγότερους.● Εχουν περάσει πια 5 χρόνια, ικανό διάστημα. Ηταν στην αρχή της θητείας σας. Υπάρχει κάτι που σήμερα θεωρείς ότι έπρεπε να χειριστείτε διαφορετικά;Εγιναν όλα τόσο γρήγορα. Είχαν ακουστεί και φωνές από τον κλάδο μας στο θέατρο ότι θα έπρεπε να είχαμε παραιτηθεί -αφού η καλλιτεχνική διεύθυνση αποφάσισε να σταματήσει την παράσταση. Εγώ δεν μετάνιωσα ποτέ που δεν παραιτηθήκαμε. Νομίζω θα ήταν μια νίκη όλων όσοι μας έκαναν πόλεμο εκείνον τον καιρό. Ηταν προτιμότερο να μείνουμε, παρ' όλες τις δυσκολίες, και να δώσουμε την ευκαιρία σε συναδέλφους μας να παρουσιάσουν τη δουλειά τους στην Πειραματική για τα επόμενα 4 χρόνια. Νομίζω ότι για τους περισσότερους από αυτούς, η πόρτα του Εθνικού δεν θα άνοιγε αν δεν ήμασταν εμείς εκεί. Γιατί ήταν της νέας γενιάς, τριαντάρηδες, όπως εμείς. Αισθανόμαστε περισσότερο ότι, παρ' όλο που εμείς δεν κάναμε καλλιτεχνικό έργο, δώσαμε βήμα στη γενιά μας.Ως χειρονομία νομίζω μετράει πολύ περισσότερο - ή έτσι θα έπρεπε. Δεν είμαστε από αυτούς που θα πούμε «πήραμε αυτή τη θέση, ας σκηνοθετούμε κάθε χρόνο στην Επίδαυρο και στην Κεντρική Σκηνή». Η Πειραματική δεν ήταν δικό μας βήμα. Στα 5 χρόνια εγώ δεν σκηνοθέτησα τίποτα, ούτε μία παράσταση. Ο Ανέστης έκανε μία, το «Φιντανάκι». Ηταν μια συνειδητή απόφαση. Αν είχαμε παραιτηθεί, δεν θα βλέπαμε όλους αυτούς τους δημιουργούς που βρήκαν βήμα στην Πειραματική. Και πάρα πολλές γυναίκες. Ημασταν μια σκηνή που είχαμε γύρω στο 60% γυναίκες σκηνοθέτες στο ρεπερτόριο.● Στη συνέντευξη Τύπου τότε για τη νέα καλλιτεχνική διεύθυνση, ο Δημήτρης Λιγνάδης εν πολλοίς είχε ανακοινώσει και το τέλος της Πειραματικής. Πώς ένιωσες;Ηταν κάτι που περίμενα, δεν με εξέπληξε καθόλου. Μερικές φορές είναι ωραίο κάποια πράγματα να είναι συνυφασμένα και με τους ανθρώπους που τα ξεκίνησαν. Είναι η Πειραματική του Στάθη Λιβαθινού, η Πειραματική του Ανέστη και του Πρόδρομου. Κάθε καλλιτεχνικός διευθυντής έχει δικαίωμα να κάνει ό,τι θέλει όταν αναλαμβάνει.    Διαμαρτυρία έξω από το Εθνικό Θέατρο για το κατέβασμα της παράστασης «Ισορροπία του Nash» (2016). Τότε υπεύθυνοι της Πειραματικής Σκηνής του Εθνικού ήταν οι Ανέστης Αζάς και Πρόδρομος Τσινικόρης, που υπερασπίστηκαν το ανέβασμα της παράστασης και δεν δέχτηκαν να παραιτηθούν παρά την απόφαση του τότε καλλιτεχνικού διευθυντή του Εθνικού Θεάτρου, Στάθη Λιβαθινού, αυτή να μη συνεχιστεί  ● Περάσαμε ενάμιση χρόνο χωρίς θέατρο, υπό μια κοινωνική συνθήκη πρωτάκουστη. Τώρα που ανοίγουν τα θέατρα, είναι δυνατόν να επιστρέψουμε στα ίδια, σαν να μη συνέβη τίποτα;Καταρχάς δεν το έχουμε περάσει ακόμα. Το ότι ανοίγουν τα θέατρα δεν σημαίνει πως επιστρέφουμε στην προηγούμενη κατάσταση. Κάνουμε πρόβες εδώ και έξι εβδομάδες λες και είμαστε σε νοσοκομείο. Κρατάμε αποστάσεις, φοράμε μάσκες, απολυμαίνουμε μικρόφωνα, κανένας δεν ακουμπάει κανέναν… Αυτό έχει εγγραφεί και στις πρόβες και στην παράσταση. Δεν ξέρω τι θα γίνει, είναι δύσκολο να το προβλέψεις. Δύσκολο και να αλλάξεις.● Ωστόσο, κάτι φάνηκε να αλλάζει...Μέσα στην περίοδο των τελευταίων 15 μηνών μπορεί καλλιτεχνικά να μην έγιναν ή να δοκιμάστηκαν πράγματα, αλλά στο πεδίο του πώς θα δουλεύουμε στο μέλλον έχουν γίνει πάρα πολλά. Δυνάμωσαν τα σωματεία, δημιουργήθηκε το κίνημα Support Art Workers, δημιουργείται ένα νέο σωματείο που λέγεται «Κάτω Από τη Σκηνή». Πάρα πολλοί καλλιτέχνες εμπλέκονται περισσότερο στο θέμα των ανθρωπίνων δικαιωμάτων και στην παρουσία της LGBTQA κοινότητας.Επίσης θεωρώ πως μετά το #MeToo καμία πρόβα, μάθημα σε δραματική σχολή ή παράσταση δεν θα είναι πια η ίδια. Πλέον δεν θα είναι θεμιτό κάποιος να έρχεται και να κατουράει στον νιπτήρα του καμαρινιού σου. Θα βρεθούν άνθρωποι που θα του πουν «τι κάνεις εκεί, ρε απαράδεκτε!» – για να μην πω τίποτα χειρότερο. Υποτίθεται ότι πρέπει να υπάρχει και το στοιχείο χαράς μέσα σε αυτή τη διαδικασία! Αυτό έχουμε ξεχάσει κι οφείλουμε να το ξαναθυμηθούμε: ουσιαστικά το θέατρο είναι ένα παιχνίδι που μας θυμίζει πώς θα μπορούσε να είναι ένας καλύτερος κόσμος!● Εχεις γεννηθεί στο Βούπερταλ και αμέσως το μυαλό μας πάει στην Πίνα Μπάους. Εκεί ανακάλυψες το θέατρο;Το θέατρο το ανακάλυψα χάρη στους καθηγητές που είχα στο Τμήμα Θεάτρου στη Θεσσαλονίκη. Μεγάλωσα στο Βούπερταλ βλέποντας πολλές ταινίες. Θυμάμαι ότι έπαιρνα το εβδομαδιαίο πρόγραμμα της τηλεόρασης -ήμουν 14, 15 χρόνων- και σημείωνα: σήμερα θα δω Τριφό, αύριο θα δω αμερικάνικο mainstream. Δεν είχα καμία σχέση με το θέατρο. Δεν είχα δει ποτέ παράσταση μέχρι να αρχίσω να σπουδάζω θέατρο! Δεν ήξερα ποιος είναι ο Τσέχοφ ή ο Ιψεν. Ηξερα τον Σέξπιρ γιατί είχαν γίνει ταινίες τα θεατρικά του. Οι γονείς μου ήθελαν πάρα πολύ να σπουδάσω - θα ήμουν ο πρώτος στην οικογένεια που θα σπούδαζε μετά από δύο γενιές μεταναστών στη Γερμανία. Αποφάσισα να δηλώσω πρώτη επιλογή το Τμήμα Θεάτρου στη Θεσσαλονίκη, γιατί μέχρι τότε δεν υπήρχε Τμήμα Κινηματογράφου.Είπα «θα σπουδάσω θέατρο, το ίδιο πράγμα είναι». Φυσικά και δεν είναι το ίδιο! Το κατάλαβα μετά από δύο μαθήματα και είπα «Χριστέ μου, τι κάνω εδώ πέρα;». Αλλά μέσα στη σχολή είχα καθηγητές που με βοήθησαν να αγαπήσω το θέατρο: ο Νικηφόρος Παπανδρέου, ο Βίκτωρ Αρδίττης, η Δηώ Καγκελάρη. Κι έτσι συνέχισα. Μετά άρχισα να πηγαίνω πάρα πολύ στο θέατρο. Πριν αναλάβουμε την Πειραματική, έβλεπα γύρω στις 100 παραστάσεις τον χρόνο – με την Πειραματική είχαν γίνει 150!    Από την αφίσα του «(Somewhere) beyond the cherry trees», την παράσταση που θ' ανοίξει το Φεστιβάλ Αθηνών φέτος, σε σύλληψη και σκηνοθεσία Πρόδρομου Τσινικόρη  ● Επόμενο σχέδιο έχεις;Θέλω πολύ να φύγω από την Αθήνα. Μέσα στον Ιούνιο θα πάω στο Γκρατς της Αυστρίας για μια πρώτη φάση έρευνας, γιατί του χρόνου θα κάνουμε μια παράσταση εκεί με τον Ανέστη. Τέλος Ιουνίου θα κάνω ένα σεμινάριο δραματουργίας στη Βαρσοβία, στο Νόβι Τεάτρ του Βαρλικόφσκι. Μετά, όσο περίεργο και να ακούγεται, θέλω να ξεκουραστώ. Αλλά με τους δικούς μου όρους, όχι με όρους που μου επιβάλλονται. Να ξεκουραστώ περπατώντας! I’m gonna walk the earth, που λέει κι ο Σάμιουελ Τζάκσον στο Pulp Fiction! Να επιλέξω πώς θα διαχειριστώ τον όποιο ελεύθερό μου χρόνο. Και να ταξιδέψω πάλι. Θέλω να πάω στο Βούπερταλ, έχω να δω τους γονείς μου ενάμιση χρόνο.*Δημοσιογράφος, σκηνοθέτης και μεταφραστής📌 Το «(Somewhere) beyond the cherry trees», μια post-documentary παράσταση βασισμένη στον «Βυσσινόκηπο» του Αντον Τσέχοφ, θα παρουσιαστεί από την 1η ώς και τις 3 Ιουνίου στον Χώρο Ε της Πειραιώς 260 στο πλαίσιο του Φεστιβάλ Αθηνών (λόγω των συνθηκών, οι ημερομηνίες ενδέχεται να αλλάξουν).Σύλληψη - Σκηνοθεσία: Πρόδρομος Τσινικόρης. Κείμενο: Ιωάννα Βαλσαμίδου - Πρόδρομος Τσινικόρης σε διάλογο με την ομάδα. Συνεργασία στη σκηνοθεσία: Κορίνα Βασιλειάδου. Δραματουργία: Martin Valdés-Stauber, Ιωάννα Βαλσαμίδου. Σκηνικά – Κοστούμια: Ελένη Στρούλια. Φωτισμοί: Ελίζα Αλεξανδροπούλου. Μουσική: Παναγιώτης Μανουηλίδης. Βίντεο: Δημήτρης Ζάχος. Παίζουν: Γιώργος Βαλαής, Γιώργος Βουρδαμής, Μαρία Πανουργιά, Νάνσυ Σιδέρη, Καλλιόπη Σίμου, Πρόδρομος Τσινικόρης. Πληροφορίες-εισιτήρια: www. aefestival.gr",2021-05-30 18:12
https://www.efsyn.gr/nisides/anohyroti-poli/292942_i-kybernisi-anapsyktirioy-kai-i-poinikopoiisi-tis-tehnis,Η κυβέρνηση αναψυκτηρίου και η ποινικοποίηση της τέχνης,Η απαγόρευση της μουσικής είναι η εμβάθυνση και η συνέχεια της επίθεσης απέναντι στους ανθρώπους της τέχνης και απέναντι σε όσα η τέχνη προσφέρει και επιβάλλει.,"Θα μπορούσε να είναι απλώς ακόμη μία στιγμή ασυναρτησίας στην ανθολογία των ασυνάρτητων μέτρων στα οποία μας έχει συνηθίσει η κυβέρνηση. Η απαγόρευση της μουσικής στα μπαρ και τα εστιατόρια, ώστε να μη μιλούμε δυνατά όταν βρισκόμαστε -επιτέλους- με φίλους και γνωστούς, μπορεί να σταθεί επάξια δίπλα στην απαγόρευση κυκλοφορίας νωρίτερα τα Σαββατοκύριακα, την ποτοαπαγόρευση μετά τις 12, τις κουβέρτες στα σχολεία με τα ανοιχτά παράθυρα και ακόμη τόσες υπέροχες στιγμές ανεμελιάς και υπερκομψότητας που απλόχερα μας χαρίζει η κυβέρνηση των αρίστων μας.Για κάποιον λόγο, όμως, το μέτρο δεν λειτουργεί έτσι. Και αυτό γιατί έρχεται να συνομιλήσει με μια σειρά αποφάσεων και δηλώσεων στοιβαγμένων ως απαξία απέναντι στην τέχνη και τους ανθρώπους της. Τόσο τους δημιουργούς όσο και τους δέκτες της.Η ελάχιστη μέριμνα απέναντι στους ανθρώπους του πολιτισμού με το όποιο μέτρο να θυμίζει περισσότερο απαξιωτική φιλανθρωπία, η εμμονική εξαίρεση των καλλιτεχνικών χώρων και εκδηλώσεων από τον όποιο σχεδιασμό ανοίγματος, οι δηλώσεις Μενδώνη για καλλιτέχνες που αμείβονται «μαύρα», η ταύτιση της υποκριτικής με την υποκρισία και η γενικότερη απαξίωση όπως αυτή καταγράφηκε στη διαχείριση της υπόθεσης Λιγνάδη και του #Metoo, έρχονται να κάνουν τη σιωπή της μουσικής να ακούγεται ακόμα πιο εκκωφαντική.Είναι άλλωστε και οι πρόσφατες δηλώσεις Γεραπετρίτη που επεξηγούν και περιγράφουν τη λογική πίσω από τις κυβερνητικές αποφάσεις. Η εκτίμηση πως «η διατήρηση της υποχρέωσης των πολιτών να στέλνουν SMS έχει μια συμβολική σημασία, αλλά και μια παιδαγωγική ιδιότητα» διατρέχει πια το σύνολο των αποφάσεων. Τις κωδικοποιεί όχι ως υγειονομικά μέτρα, αλλά ως ηθικές επιδιώξεις. Ως αποφάσεις που έχουν στόχο τη δημιουργία στάσεων και ανθρώπων, το ξερίζωμα τρόπων και συνηθειών, τον καθορισμό του ορθού και αποδεκτού. Μιλούμε πια για ανθρώπους εθισμένους στην πειθάρχηση, στην καταστολή και στον έλεγχο εκδηλώσεων και συμπεριφορών, στη διαχείριση της συμπεριφοράς των άλλων με γνώμονα έναν πουριτανικό υπερσυντηρητισμό που ταυτίζεται αυθαίρετα με την υγεία.Η απαγόρευση της μουσικής δεν είναι μόνο μέτρο πειθάρχησης, είναι η ποινικοποίηση της ίδιας της χαράς. Είναι η επιβολή του πένθους ως όρου συνάντησης των ανθρώπων. Η επαφή σε ένα μουντό φόντο με στόχο την ελαχιστοποίηση της απόλαυσης. Η μιζέρια ως υγειονομική αποστείρωση.Η απουσία της μουσικής ηχεί σαν μια διαρκής απειλητική υπενθύμιση. Ενα «μη νομίζετε πως τελειώσαμε μαζί σας» την ώρα της κοινωνικής επαφής και συναναστροφής που στερηθήκαμε εδώ και τόσους μήνες. Είναι το πραξικόπημα της μελαγχολίας. Μιας επιβεβλημένης μελαγχολίας ως εξατομικευμένης πολιτικής υποχρέωσης των ανθρώπων.Είναι η μιζέρια των ανθρώπων που αντιλαμβάνονται την τέχνη σαν απλό συνοδευτικό. Σαν μια περιττή πολυτέλεια που δεν έχει κανένα λειτουργικό ρόλο στην κοινωνία τους. Η αλφάβητος των ανθρώπων που έχουνε βιβλία απλώς για να γεμίζουν το κενό ανάμεσα στα μπιμπλό στη βιβλιοθήκη του σαλονιού. Των ανθρώπων που δεν ένιωσαν, δεν έζησαν, δεν είδαν. Μόνο χόρτασαν λαίμαργα τα φρούτα της παρακμής στις πίστες της εξαχρείωσης.Η απαγόρευση της μουσικής δεν είναι ένα μέτρο αυτοτελές. Είναι η εμβάθυνση και η συνέχεια της επίθεσης απέναντι στους ανθρώπους της τέχνης και απέναντι σε όσα η τέχνη προσφέρει και επιβάλλει. Την αισθητική απόλαυση και τoν διονυσιασμό, την ουσιαστική συνάντηση των ανθρώπων εντός της, τη διαρκή υπενθύμιση της κριτικής υποχρέωσης και της αμφισβήτησης.Τα μπαρ και τα καφέ μετατρέπονται έτσι από χώροι συνάντησης ανθρώπων, παρεών, καλλιτεχνών, από σημεία συνάντησης, συνδημιουργίας και ανταλλαγής σε αναψυκτήρια. Οταν το 1983 ο Μάνος Χατζιδάκις έδωσε συναυλία στο Αλσος Νέας Σμύρνης στη γιορτή της ΟΝΝΕΔ διέκοψε ενοχλημένος τη συναυλία μετά το εικοσάλεπτο, χαρακτηρίζοντας τους ΟΝΝΕΔίτες «νεολαία αναψυκτηρίου». Μετά τη συναυλία ο Χατζιδάκις δήλωσε: «Εφυγα σε είκοσι λεπτά, κακήν κακώς. Είχα το αίσθημα ότι έπαιξα σε ένα αναψυκτήριο, όχι σε συναυλία, τέτοια ντροπή δεν είχα ξανανιώσει στη ζωή μου».Ε, λοιπόν, η νεολαία αυτή ενηλικιώθηκε και προσπαθεί να απλώσει το αναψυκτήριό της σε ολόκληρη τη χώρα. Ποινικοποιώντας την τέχνη και δίνοντας μάχη υπέρ των νυχάδικων, επιβάλλοντας τη σιωπή σε μια κοινωνία μπουχτισμένη από την παύση, ψάχνοντας «παιδαγωγικές ιδιότητες» απέναντι σε πολίτες στους οποίους έχει στερήσει τις ανθρώπινες ιδιότητες.Ακόμα και αν το μέτρο καταργηθεί από την ίδια την ηλιθιότητά του, το ηθικό του πρόταγμα παραμένει. Η μουσική και η τέχνη δεν έχουν θέση στην κοινωνία των αρίστων.",2021-05-08 18:00
https://www.efsyn.gr/nisides/285329_pio-epidrastiko-prosopo-tora-einai-koino,«Το πιο επιδραστικό πρόσωπο τώρα είναι… το κοινό»,"Ο αρχισυντάκτης θεάτρου-χορού της εφημερίδας Guardian, Κρις Ουίγκαντ, και ένας από τους πιο επιδραστικούς πολιτιστικούς δημοσιογράφους της Μεγάλης Βρετανίας, μιλά στην «Εφ.Συν.» για το πώς έχουν επηρεάσει το βρετανικό θέατρο η πανδημία, το Brexit και το κίνημα του #MeToo.","Ο Κρις Ουίγκαντ είναι 43 ετών και ξεκίνησε να αρθρογραφεί στον Guardian το 2007- πριν από αυτό έγραφε βιβλία και εργαζόταν στο BBC. Το 2011 αναλαμβάνει αρχισυντάκτης στον Guardian στους τομείς θεάτρου, χορού και κωμωδίας και συνεχίζει να γράφει βιβλία για θέματα που τον διεγείρουν, όπως το γαλλικό New Wave και ο Φεντερίκο Φελίνι.Βλέπει τρεις παραστάσεις την εβδομάδα αδιαλείπτως -όταν είναι ανοιχτά τα θέατρα- και του αρέσει η σεξπιρική ρήση από τον «Βασιλιά Ιωάννη»: «Να είσαι σπουδαίος στις πράξεις σου, όπως στις σκέψεις σου».Η ωραιότερη παράσταση που έχει δει είναι το «Καφέ Μίλερ» της Πίνα Μπάους και θεωρεί ότι ""το πιο επιδραστικό πρόσωπο στο βρετανικό θέατρο αυτή τη στιγμή είναι… το κοινό. Γιατί το κοινό είναι αυτό που ουσιαστικά θα στηρίξει το θέατρο όταν θα επαναλειτουργήσει"".● Πόσο καιρό παραμένουν κλειστά τα θέατρα στη Μεγάλη Βρετανία εξαιτίας της πανδημίας;Αρχικά τα θέατρα έκλεισαν τον Μάρτιο του 2020 και έκτοτε είχαμε κάποια ενδιάμεσα άνοιξε-κλείσε. Το πρώτο άνοιγμα μετά τον περασμένο Μάρτιο ήταν το καλοκαίρι του ’20 για κάποιες παραστάσεις σε ανοιχτούς χώρους και στη συνέχεια σε κλειστά θέατρα με μειωμένη χωρητικότητα.Το επόμενο βήμα θα ήταν παραστάσεις σε κλειστά θέατρα με μεγαλύτερη χωρητικότητα, αλλά δεν καταφέραμε να φτάσουμε σε αυτό το στάδιο μέχρι τον Νοέμβριο του ’20 όταν ένα δεύτερο lockdown έκλεισε τα θέατρα για τέσσερις εβδομάδες ή μέχρι τον Δεκέμβριο του ’20 όταν πάλι έκλεισαν οι θεατρικές επιχειρήσεις (σ.σ.: τα θέατρα στο Λονδίνο άνοιξαν για 14 ημέρες, από τις 2 έως τις 16 Δεκεμβρίου, όταν έκλεισαν οριστικά). Εκτοτε δεν έχουν ανοίξει πάλι και δεν αναμένεται να ανοίξουν μέχρι τον Μάιο, σύμφωνα με τα μέχρι τώρα δεδομένα.    Η επισκεψιμότητα στο Ουέστ Εντ έπεσε δραματικά  ● Στα ενδιάμεσα διαστήματα που άνοιξαν τα θέατρα, ποια μέτρα εφαρμόστηκαν για την ασφάλεια του κοινού και των καλλιτεχνών;Ανάμεσα στα μέτρα που ελήφθησαν ήταν η υποχρεωτική χρήση μάσκας προσώπου από όλους (σ.σ.θεατές και προσωπικό θεάτρων), υπήρχαν αντισηπτικά χεριών, κλιμακωτές ώρες εισόδου για το κοινό (σ.σ.για αποφυγή συνωστισμού στις εισόδους των θεάτρων), έγινε αναδιοργάνωση διαθεσιμότητας θέσεων ώστε οι θεατές να κάθονται ανά οικογένειες/κοινωνικές ομάδες και σε απόσταση μεταξύ τους.Επίσης, ελάχιστες παραστάσεις είχαν διαλείμματα (σ.σ. για να αποφεύγεται ο συνωστισμός στα μπαρ, στους διαδρόμους και στις τουαλέτες) και τα ποτά (σ.σ. στη Βρετανία επιτρέπεται η κατανάλωση ποτών, αναψυκτικών, παγωτών και σνακ κατά τη διάρκεια της παράστασης) προπαραγγέλλονταν και προαγοράζονταν με πιστωτική κάρτα. Τέλος, οι περισσότερες παραστάσεις είχαν μικρούς θιάσους, κάποιες φορές τηρώντας κοινωνικές αποστάσεις και πάνω στη σκηνή.● Πώς αντέδρασαν οι θεατές στο άνοιγμα των θεάτρων; Εσπευσαν να κλείσουν εισιτήρια ή ήταν διστακτικοί εξαιτίας των πολλαπλών περιοριστικών μέτρων προστασίας λόγω Covid-19;Πολλές παραστάσεις ήταν sold out, όπως το «Jesus Christ Superstar» των Τιμ Ράις και Αντριου Λόιντ Ουέμπερ, το οποίο παίχτηκε στο ανοιχτό θέατρο του Ρίτζεντ Παρκ στο Λονδίνο (σ.σ.: με πληρότητα 390 ατόμων από την αρχική των 1.256 θεατών).Σε όλες τις παραστάσεις που πήγα υπήρχε αισθητός ενθουσιασμός των θεατών για το γεγονός ότι μπορούσαν και πάλι να βγουν έξω και να πάνε στο θέατρο. Αυτό επιβεβαιώνεται και από πολλούς παραγωγούς οι οποίοι, μετά το δεύτερο lockdown, είδαν τη συντριπτική πλειονότητα των θεατρόφιλων να μη ζητούν επιστροφή των χρημάτων τους για τα εισιτήρια που είχαν κλείσει, αλλά να τα διατηρούν για μια μελλοντική ημερομηνία, όταν ξανανοίξουν τα θέατρα.Από την άλλη πλευρά, ναι, ο κόσμος του θεάτρου είναι ενήμερος ότι κάποιοι εκ των θεατών θα είναι επιφυλακτικοί, ειδικά αν ανήκουν σε πιο ευάλωτες ομάδες. Ομως, αυτό που πραγματικά παρατήρησα ήταν το πόσο φρόντιζε το προσωπικό των θεάτρων τους θεατές. Υπήρχε μια γενικότερη στοργική ατμόσφαιρα, με τους ανθρώπους των θεάτρων πολύ πρόθυμα να εξηγούν με λεπτομέρειες στο κοινό πώς έχουν διαμορφωθεί οι συνθήκες σε αυτή τη νέα εποχή του θεάτρου την περίοδο της πανδημίας.● Ποιες ήταν οι οικονομικές συνέπειες της πανδημίας στον κόσμο των θεαμάτων και ποια μέτρα πήρε η κυβέρνηση του Μπόρις Τζόνσον;Η κυβέρνηση εισήγαγε ένα σχέδιο αδειών άνευ αποδοχών για το εργατικό δυναμικό των θεάτρων το οποίο βοήθησε τις επιχειρήσεις του θεάματος, όπως και έκτακτα πακέτα οικονομικών μέτρων.Αλλά το 70% του εργατικού δυναμικού των θεάτρων είναι ελεύθεροι επαγγελματίες και πολλούς από αυτούς τους ανθρώπους δεν τους κάλυψαν τα μέτρα της κυβέρνησης, ίσως επειδή λόγω των συνθηκών δεν νομιμοποιούνταν να υποβάλουν αίτηση και να ενταχθούν στα μέτρα. Γενικότερα, στη Βρετανία έχει συζητηθεί πολύ το γεγονός ότι οι ελεύθεροι επαγγελματίες έχουν ξεχαστεί από την κυβέρνηση.Επίσης, το κλείσιμο των θεάτρων επηρέασε σε μεγάλο βαθμό όλες τις γειτονικές επιχειρήσεις, όπως εστιατόρια, καφέ, μπαρ, take-aways. Η επισκεψιμότητα στο Ουέστ Εντ έπεσε δραματικά.    Η είσοδος του Γκάρντιαν  ● Μετρώντας τις απώλειες στον θεατρικό χώρο λόγω πανδημίας, τι ποσοστό εργαζομένων έχασε τη δουλειά του; Πώς αντέδρασε στην οικονομική πανδημία η θεατρική κοινότητα;Ενδεικτικά, στο Εθνικό Θέατρο της Αγγλίας τερμάτισαν εκατοντάδες συμβάσεις έκτακτου προσωπικού και μπήκαν σε πρόγραμμα άδειας άνευ αποδοχών μέλη της βασικής ομάδας του θεάτρου. Κάποιες εξέχουσες θεατρικές επιχειρήσεις, για παράδειγμα στο Σέφιλντ και το Μάντσεστερ, ανακοίνωσαν πέρυσι ότι σχεδόν το ένα τρίτο του εργατικού δυναμικού τους κινδύνεψε να απολυθεί.Μέσα σε αυτό το συνεχιζόμενο κλίμα ανασφάλειας, η θεατρική κοινότητα έχει υπάρξει απίστευτα υποστηρικτική προς τα μέλη της. Εχω την εντύπωση ότι οι καλλιτεχνικοί διευθυντές σε όλη τη χώρα βρίσκονται σε επικοινωνία μεταξύ τους, ανταλλάσσουν απόψεις και προτάσεις για το πώς θα μπορέσουν όλοι μαζί να προχωρήσουν την επόμενη ημέρα που θα ανοίξουν και πάλι τα θέατρα.Για παράδειγμα, το Εθνικό Θέατρο μετέτρεψε μία από τις σκηνές του σε κινηματογραφικό στούντιο για μια νέα παραγωγή του σεξπιρικού «Ρωμαίος και Ιουλιέτα», το οποίο θα προβληθεί σύντομα στη βρετανική τηλεόραση αποφέροντας έσοδα στον οργανισμό.Η Νίκα Μπερνς, παραγωγός στο Λονδίνο, έχει δηλώσει ότι, παρά το γεγονός πως η βιωσιμότητα των θεάτρων είναι πολύ δύσκολη λόγω της εξαιρετικά μειωμένης χωρητικότητας που επιβάλλεται σε αυτά λόγω Covid-19, προτίθεται, όταν δώσει το πράσινο φως η κυβέρνηση, να ξανανοίξει τα θέατρά της, χωρίς να προσβλέπει στο κέρδος, για να στηρίξει τους εργαζομένους της, να ενθαρρύνει τους θεατές να επιστρέψουν στο Ουέστ Εντ και να τονωθεί η τοπική οικονομία.● Υπάρχει κάποιο οργανωμένο πλάνο για το πώς θα ανοίξουν τα θέατρα πάλι;Κάποιοι θεατρικοί οργανισμοί, όπως η Νάιμαξ στο Ουέστ Εντ, είναι έτοιμοι να ξανανοίξουν τον Μάιο. Ομως, η βασική δυσκολία έγκειται στο γεγονός ότι αρχικά δίνεται μια ενδεικτική ημερομηνία ανοίγματος των θεάτρων, οι παραγωγοί προσλαμβάνουν προσωπικό, αρχίζουν πρόβες, ξεκινούν οι προπωλήσεις εισιτηρίων αλλά, αν παραταθεί το lockdown, αυτό θα έχει τεράστιο οικονομικό αντίκτυπο για το θέατρο.Γι’ αυτόν τον λόγο, υπάρχει ένα γενικό αίτημα να δοθούν στη θεατρική επιχειρηματικότητα ανάλογα κυβερνητικά μέτρα προστασίας και ασφάλισης όπως στην τηλεόραση και στον κινηματογράφο.● Εκτός από την πανδημία, το βρετανικό θέατρο βρέθηκε σε μια νέα πραγματικότητα και λόγω Brexit. Πώς έχει επηρεάσει αυτή η πολιτική απόφαση τον χώρο του θεάματος στην πατρίδα σας καθώς και τις περιοδείες των βρετανικών θιάσων στην Ευρώπη;Σε ρεπορτάζ του Ντέιβιντ Τζέις στον Guardian, η καλλιτεχνική κοινότητα θεωρεί ότι το Brexit θα τους επηρεάσει σε πολύ μεγαλύτερο βαθμό, σε σχέση με την πανδημία, καθώς πρόκειται για μακροπρόθεσμο, μόνιμο περιορισμό.Ηδη η πανδημία έχει γονατίσει την καλλιτεχνική έκφραση και τα εισοδήματα των ανθρώπων. Το να μην υπάρχει η δυνατότητα ελεύθερης κυκλοφορίας της καλλιτεχνικής δράσης θα έχει συντριπτικά αποτελέσματα για όλους. Νέοι κανόνες βίζας, νέοι δυσβάσταχτοι φόροι, περιορισμοί στις μετακινήσεις, συμπαραγωγές με ευρωπαϊκούς πολιτιστικούς οργανισμούς είναι μερικά μόνο από τα εμπόδια που πρέπει να αντιμετωπίσουν τώρα οι καλλιτεχνικοί οργανισμοί για να περιοδεύσουν στην Ευρώπη.Η συμφωνία του Brexit παραμέλησε εντελώς τους καλλιτέχνες που βασίζονται στις ευρωπαϊκές περιοδείες για να επιβιώσουν. Αισθάνονται «ντροπιαστικά απογοητευμένοι» με την αποτυχία της βρετανικής κυβέρνησης να εξασφαλίσει την ελεύθερη διακίνηση των περιοδευόντων θιάσων.    Στο Εθνικό Θέατρο της Αγγλίας τερμάτισαν εκατοντάδες συμβάσεις έκτακτου προσωπικού  ● Το τελευταίο διάστημα το ελληνικό θέατρο κλυδωνίζεται από τρομακτικές αποκαλύψεις ανάρμοστης συμπεριφοράς και προσβολής της γενετήσιας αξιοπρέπειας. Εχουν υπάρξει αντίστοιχες περιπτώσεις στο βρετανικό θέατρο και πώς αντιμετωπίστηκαν;Κάποιες κορυφαίες προσωπικότητες του βρετανικού θεάτρου έχουν κατηγορηθεί για ανάρμοστη συμπεριφορά και το 2017 το Royal Court ήταν από τα πρώτα θέατρα που ανταποκρίθηκε στο κίνημα του #MeToo οργανώνοντας ένα συνέδριο, το οποίο στήριξε όλη η θεατρική βιομηχανία, για το πώς θα εξαλειφθεί η κακοποίηση από τη θεατρική κοινότητα.Μάλιστα, το ίδιο θέατρο προσέφερε τη σκηνή του στους ανθρώπους που ήθελαν να ακουστούν οι ιστορίες τους (σ.σ. το Royal Court βρέθηκε στη δίνη των αποκαλύψεων περί ανάρμοστης συμπεριφοράς το 2017, όταν ο τότε καλλιτεχνικός διευθυντής του, Μαξ Στάφορντ-Κλαρκ κατηγορήθηκε και αποπέμφθηκε με την κατηγορία άσεμνων σχολίων σε μέλος του προσωπικού του θεάτρου. Εκτοτε δεν εμφανίστηκε ξανά στη βρετανική θεατρική σκηνή).",2021-03-12 15:44
https://www.efsyn.gr/ellada/koinonia/283336_pligma-gia-ti-nd-i-ypothesi-lignadi,Πλήγμα για τη Ν.Δ. η υπόθεση Λιγνάδη,Ερευνα Prorata για σεξουαλικές κακοποιήσεις και #MeToo,"Εξαιρετικά ενδιαφέροντα αλλά και ανησυχητικά είναι τα στοιχεία που προκύπτουν από την τελευταία έρευνα της Prorata, η οποία έχει θέμα τις καταγγελίες κακοποίησης στον καλλιτεχνικό χώρο και το ελληνικό #ΜeΤoo. Στην έρευνα συμμετείχαν, συμπληρώνοντας ερωτηματολόγιο, 900 άτομα στο σύνολο της επικράτειας, το διάστημα 23-25 Φεβρουαρίου, ενώ τα αποτελέσματά της παρουσιάστηκαν χθες στο κανάλι Kontra News.Ενδιαφέρον παρουσιάζουν οι απαντήσεις των συμμετεχόντων ως προς το κατά πόσο είναι ικανοποιημένοι από τη διαχείριση της υπόθεσης Λιγνάδη από την κυβέρνηση, με το 71% να δηλώνει «όχι ιδιαίτερα» και «καθόλου ικανοποιημένο», ενώ ενδεικτικό είναι και το ότι 63% των ερωτηθέντων είναι εξίσου δυσαρεστημένο από τον τρόπο που η αντιπολίτευση άσκησε κριτική στην κυβέρνηση για τη διαχείριση της υπόθεσης.Επιπρόσθετα, το 66% των ερωτηθέντων θεωρεί ότι η υπόθεση Λιγνάδη «σίγουρα πλήττει» ή «μάλλον πλήττει» την αξιοπιστία της κυβέρνησης, ενώ το 68% υποστηρίζει ότι πρέπει να παραιτηθεί άμεσα η υπουργός Πολιτισμού Λίνα Μενδώνη ή να την αποπέμψει ο πρωθυπουργός, έναντι ενός 24% που λέει ότι πρέπει να παραμείνει στη θέση της.Στο ερώτημα «Τις τελευταίες μέρες αρκετά άτομα καταγγέλλουν περιστατικά σεξουαλικής παρενόχλησης και κακοποίησης. Τι σας ανησυχεί περισσότερο;» οι συμμετέχοντες πλειοψηφικά (52%) απαντούν ότι βασικός τους φόβος είναι ότι ενδεχομένως κάποια θύματα να μη δικαιωθούν ποτέ. Σχεδόν μηδενική -μόλις 5%- είναι η άποψη ότι διασύρονται ενδεχομένως άδικα κάποια άτομα, φερόμενα ως θύτες.    Ωστόσο, οι ερευνητές εντοπίζουν ένα πολύ ανησυχητικό σημείο. Και αυτό προκύπτει από την απάντηση που λέει ότι τους ανησυχούν και τα δυο παραπάνω ενδεχόμενα, απάντηση η οποία συγκεντρώνει μάλιστα το 40% των αποκρίσεων.«Είναι μια στάση ίσων αποστάσεων κατά την οποία η ανησυχία για τον τυχόν άδικο διασυρμό κάποιων ατόμων, φερόμενων ως θυτών, λαμβάνει την ίδια βαρύτητα με την ανησυχία ότι τα θύματα δεν θα δικαιωθούν. Με άλλα λόγια, ο κίνδυνος να κατασκευάσει και να διασπείρει ένα άτομο μια ιστορία παρενόχλησης θεωρείται εξίσου πιθανό και άρα ανησυχητικό με το ενδεχόμενο να μη δικαιωθούν κάποια θύματα. Αυτά τα άτομα συμμερίζονται λοιπόν με τρόπο, κάπως λανθάνοντα, μια τοποθέτηση, σύμφωνα με την οποία ενδεχομένως να υπάρχει μια γενικότερη “υπερβολή” γύρω από το ζήτημα» εξηγεί στην «Εφ.Συν.» ο επικεφαλής των πολιτικών ερευνών της prorata Αγγελος Σεριάτος.Ιδιαίτερη σημασία έχει μάλιστα η σύνδεση της στάσης των ίσων αποστάσεων με τον ιδεολογικό προσανατολισμό αυτών που τη στηρίζουν. Οι εξίσου ανησυχούντες, αυτοί δηλαδή που ουσιαστικά δείχνουν ανοχή στα περιστατικά σεξουαλικής παρενόχλησης και κακοποίησης, δηλώνουν εγγύτητα στο κόμμα της Νέας Δημοκρατίας ή τοποθετούνται δεξιότερα αυτής.Ενα δεύτερο εύρημα της έρευνας είναι αυτό που δίνει τη διάσταση του φύλου. Οι γυναίκες (65%) είναι εκείνες που ιεραρχούν υψηλότερα το ενδεχόμενο να μη δικαιωθούν τα θύματα, σε αντίθεση με τους άντρες που σε ποσοστό 44% κρατούν ίσες αποστάσεις.«Είχε προηγηθεί έρευνά μας, όπου είχαμε εντοπίσει ότι το 58% των αντρών συμμερίζεται την άποψη που λέει ότι “με το να θεωρούμε ότι τα πάντα πλέον αποτελούν σεξουαλική παρενόχληση μπορεί να οδηγηθούμε σε ‘ποινικοποίηση’ του φλερτ”. Συνδυαστικά τα ευρήματα των δυο ερευνών αποδεικνύουν τη θολή πρόσληψη από πλευράς αντρών ως προς το τι είναι φλερτ και πού ξεκινάει η παρενόχληση. Δείχνει τη δυσκολία τους να αντιληφθούν ότι το όχι σημαίνει όχι» σημειώνει ο Αγγ. Σεριάτος.",2021-02-27 12:56
https://www.efsyn.gr/stiles/apopseis/284868_ora-aytokritikis-gia-ta-nea,Ωρα αυτοκριτικής για τα «ΝΕΑ»;,"Τα «ΝΕΑ» άντεξαν, παρά τη μετακίνηση κατά 180 μοίρες της γραμμής από την Κεντροαριστερά στην Κεντροδεξιά. Η αλλαγή ενός γράμματος στον διακριτικό τίτλο (ΔΟΜ από ΔΟΛ) ήταν αρκετή για να στραφεί το σύνολο του δημοσιογραφικού δυναμικού από τη σοσιαλδημοκρατία στον νεοφιλελευθερισμό.","Τα «ΝΕΑ» είναι μια εφημερίδα που διαβάζω από 15 ετών, δηλαδή 35 χρόνια στη σειρά. Ομολογώ πως ενημερώνομαι καθώς περιέχει -σχεδόν- το σύνολο των ειδήσεων. Είναι ένα μέσο που όχι μόνο παίρνει θέση, όχι μόνο έχει άποψη, αλλά διαμορφώνει και την κοινή γνώμη.Ο μύθος επιρροής του Συγκροτήματος χτίστηκε με πολύ κόπο και ακόμη πιο πολύ μελάνι από τον Χρήστο Λαμπράκη, συνεχίστηκε από τον Σταύρο Ψυχάρη και η δύναμη της ναυαρχίδας του Τύπου επιβεβαιώθηκε και επί Βαγγέλη Μαρινάκη (ο τελευταίος άλλωστε είναι ειδικός στο αντικείμενο ως εφοπλιστής).Τα «ΝΕΑ» άντεξαν, παρά τη μετακίνηση κατά 180 μοίρες της γραμμής από την Κεντροαριστερά στην Κεντροδεξιά. Η αλλαγή ενός γράμματος στον διακριτικό τίτλο (ΔΟΜ από ΔΟΛ) ήταν αρκετή για να στραφεί το σύνολο του δημοσιογραφικού δυναμικού από τη σοσιαλδημοκρατία στον νεοφιλελευθερισμό.Τελευταίος των Μοϊκανών -πιστός στις ιδεολογικές του αρχές- ο Αντώνης Καρακούσης, που δεν ακολούθησε την εν μιά νυκτί μεταμόρφωση των συναδέλφων του. Εξίσου αμετακίνητος από τις σκληρές και ενίοτε δηκτικές θέσεις που συστηματικά αναπτύσσει για τα δημόσια πράγματα και ο Γιάννης Πρετεντέρης.Παρά την ενσωμάτωση στη γραμμή της μητσοτακικής Ν.Δ., το δυναμικό της εφημερίδας παρέμεινε top. Πρώτος στις επιλογές μου ο εκ Θεσσαλονίκης συγγραφέας Γιώργος Σκαμπαρδώνης, ο συναπόφοιτος και φίλος Χρήστος Χωμενίδης, ο απολαυστικός Σταμάτης Φασουλής, η Λένα Διβάνη, η Σώτη Τριανταφύλλου, ο Δημήτρης Μανιάτης, και αναλυτές όπως ο Κώστας Φίλης.Ομως, παρά τους προαναφερθέντες Galacticos, τα «ΝΕΑ» θα επανακτούσαν την αίγλη τους, θα διεύρυναν το κοινό τους και πιθανότατα την κυκλοφορία τους, αν κρατούσαν λίγο καλύτερα τις ισορροπίες και γίνονταν πιο αυστηρά στις αρχές της σύγχρονης δημοσιογραφίας. Αρχές που το Project Syndicate π.χ., κείμενα του οποίου τα «ΝΕΑ» εκπροσωπούν, τηρεί απαρέγκλιτα.Δύο από αυτές είναι η αναλογικότητα στο μέγεθος παρουσίασης μιας είδησης και η προτεραιοποίηση των θεμάτων με βάση το ειδικό τους βάρος. Είμαι ο τελευταίος που θα κάνει μαθήματα σύνταξης στον πολύπειρο και ικανότατο Γιώργο Μαντέλα, αλλά ανατρέχοντας στο αρχείο μου (ναι, κρατάω ακόμη χάρτινα αποκόμματα) για να γράψω ένα κομμάτι για τους συνωμοσιολόγους, βρήκα ένα κείμενο της Πέπης Ραγκούση για τον Γρηγόρη Πετράκο που έγινε αρχικά γνωστός ως το νέο ταλέντο του «Fame Story» και αργότερα ως σύντροφος της Τάμτα και μετέπειτα της Θεοφανίας Παπαθωμά.Πιο πρόσφατα, έσπασε τα κοντέρ στο youtube με δύο 25άλεπτα βίντεο, όπου «έτριψε στα μούτρα των διάφορων επιστημόνων τις δικές του στατιστικές μελέτες», που αποδεικνύουν ότι ναι μεν ο κορονοϊός υπάρχει, αλλά είναι κάτι (με δικά του λόγια) οριακά πιο σοβαρό από το συνάχι ή τη βαρυστομαχιά. Γι’ αυτό και μας εξήγησε το «τέχνασμα αύξησης κρουσμάτων» («ΤΑ ΝΕΑ ΣΑΒΒΑΤΟΚΥΡΙΑΚΟ», 7-8 Νοεμβρίου, σελ. 66).Το κείμενο/προφίλ κλείνει αποδομώντας τον πλήρως με τις εξής δυο προτάσεις: «Το μεγάλο βήμα όμως το έκανε την Πρωτομαγιά, όταν αποφάσισε να βγει με το πρόσωπό του σε βίντεο [νέο;] για να μας πει ότι δεν φοβάται, διότι ο φόβος εγείρει εγωικά ερωτήματα». Ε, έχουν και οι καλλιτέχνες τα θεματάκια τους με αυτήν την ανεργία που τους βασανίζει.Η τελευταία «σπόντα» χρησιμοποιήθηκε από πολλούς δημοσιολογούντες και για την αποδόμηση των καταγγελλόντων του ελληνικού #MeToo, καθώς οι περισσότεροι είναι άνεργοι καλλιτέχνες ή αθλητές. Ο υπόγειος -και άδικος- συνειρμός που επιδιώκεται είναι: «αργία μήτηρ πάσης κακίας» ή, επί το λαϊκότερον, «δουλειά δεν είχε ο διάβολος, πείραζε τα παιδιά του»… Δηλαδή εστιάζουν σε ένα ενδεχόμενο κίνητρο και όχι στη σοβαρότατη ουσία. Και υπονοούν ότι επιδιώκουν και 15 λεπτά δημοσιότητας για να αυτοδιαφημιστούν. Αρα οι προθέσεις τους δεν είναι διάφανες και επομένως και οι καταθέσεις τους θολές ή έωλες.Ξέρετε πολλούς που θα περνούσαν το «βασανιστήριο της αυτο-έκθεσης» για ένα μεροκάματο του τρόμου που παίρνει -όταν το παίρνει- η μεγάλη πλειονότητα των καλλιτεχνών;Ξέρετε πολλούς που θα ομολογούσαν ότι κακοποιήθηκαν λεκτικά (όπως η Ζέτα Δούκα) ή ακόμη χειρότερα βιάστηκαν (όπως η Σοφία Μπεκατώρου) και θα ξαναζούσαν τον εφιάλτη τους, για να τραβήξουν τα φώτα της δημοσιότητας;Ξέρετε πολλές και πολλούς που θα τολμούσαν να τα βάλουν με το Σύστημα των Media, όταν οι καταγγελλόμενοι είναι πανίσχυροι θεατράνθρωποι, παραγωγοί, σκηνοθέτες και διευθυντές καναλιών, που ακριβώς τις θέσεις αυτές εκμεταλλεύτηκαν για να ασκήσουν βίαια την εξουσία τους στα θύματα;Ξέρετε ιδανικούς αυτόχειρες που για μερικές δεκάδες likes στο instagram θα διακινδύνευαν να γίνουν βορά ενσωματωμένων δημοσιογράφων;Εγώ όχι.Αυτό που ξέρω όμως είναι ότι όταν δίπλωσα το κείμενο για να το βάλω στον φάκελό του, βρέθηκα μπροστά σε μια μεγάλη έκπληξη/αποκάλυψη! Το μάτι μου έπεσε στην πάνω δεξιά γωνιά της πίσω σελίδας (σελ. 65), με τίτλο στήλης «Επικαιρότητα εν τάχει» και υπότιτλο «Κατάθεση Βενιζέλου για την υπόθεση Novartis», ένα κείμενο μόλις 130 λέξεων.Για ένα τόσο σοβαρό θέμα, το οποίο ο ΣΥΡΙΖΑ κατήγγειλε ως «το μεγαλύτερο σκάνδαλο της Μεταπολίτευσης (!) στήθηκαν 10 κάλπες στη Βουλή (!) για την παραπομπή των υπευθύνων (;), ο πρώην πρόεδρος του ΠΑΣΟΚ και αντιπρόεδρος της κυβέρνησης Σαμαρά, Ευάγγελος Βενιζέλος, και αφορούσε «μείζονα ζητήματα, που πέρα από το πεδίο των ποινικών ευθυνών συνδέονται με τη συστηματική προσπάθεια αλλοίωσης θεμελιωδών αρχών και θεσμών του δημοκρατικού πολιτεύματος και του κράτους δικαίου», αφιερώθηκε 1/3 μονόστηλου στα κοινωνικά δίπλα σε ένα θέμα που αφορούσε -συμβολικά και ίσως αυτοσαρκαστικά- την Ουγκάντα. Αντίθετα, το κείμενο για τον Πετράκη ήταν ολοσέλιδο, με εικονογράφηση και δεκαπλάσιο μέγεθος (πάνω από 1.000 λέξεις).Αν αυτό είναι υπόδειγμα δημοσιογραφίας που δεν εκμεταλλεύεται τα celebrities για «ευπώλητη χαρά» (λόγια της κυρίας Ραγκούση), τότε «υπάρχει ένα ακόμη μεγαλύτερο ζήτημα προστασίας της ποιότητας της δημοκρατίας μας» (λόγια του Ευάγγ. Βενιζέλου, τον οποίο τιμώ ως ακαδημαϊκό δάσκαλο και οξυδερκή πολιτικό και απορώ πώς τόσοι και τόσοι «άριστοι» καταλαμβάνουν έδρανα του Κοινοβουλίου και όχι αυτός.Το πρόβλημα διογκώνεται όταν τα mainstream μέσα παρασύρονται και αναπαράγουν τον ανορθολογισμό των social media του διαδικτύου. Μήπως, αγαπητοί φίλοι των «ΝΕΩΝ», ήρθε η ώρα της αυτοκριτικής;ΥΓ. Το κείμενο είναι αφιερωμένο στους Πολιτικούς Αρχηγούς και στην τελευταία συζήτηση στη Βουλή με το ίδιο ταλαιπωρημένο θέμα: «η Ποιότητα της Δημοκρατίας».* Πρόεδρος FORUM2020.GR",2021-03-09 15:00
https://www.efsyn.gr/politiki/kybernisi/309804_epiheirisi-apodrasis-me-enishymeno-paketo-metron,Επιχείρηση «απόδρασης» με ενισχυμένο πακέτο μέτρων,"Αξονες των εξαγγελιών Μητσοτάκη για να αντιστραφεί το αρνητικό για την κυβέρνηση κλίμα: επίσπευση της εξόδου από το καθεστώς της ενισχυμένης εποπτείας, διαπραγμάτευση για αλλαγή των κανόνων για τα πλεονάσματα μετά το 2023, προϋπολογισμός με «εκπλήξεις», νέες φοροελαφρύνσεις για το 2022 ● Στο τραπέζι και η μείωση του ειδικού φόρου στα καύσιμα ● Στόχος και η επενδυτική βαθμίδα για τα ελληνικά ομόλογα εντός του νέου έτους.","Με το χαρτί των φοροελαφρύνσεων, των εισοδηματικών ενισχύσεων για ανέργους και ευάλωτους και των μέτρων-ανάχωμα για την ακρίβεια ανεβαίνει ο πρωθυπουργός στη ΔΕΘ σε μια προσπάθεια να αναστρέψει το δυσμενές για την κυβέρνηση κλίμα. Στην ομιλία του προς τους επιχειρηματίες, τους εκπροσώπους των φορέων και τις παραγωγικές τάξεις θα αναπτύξει μια στρατηγική που θα κινείται σε τέσσερις άξονες, με πρώτο και σημαντικότερο αυτόν της εσπευσμένης εξόδου της χώρας από την ενισχυμένη εποπτεία.Το στίγμα που θα δώσει ο πρωθυπουργός είναι ότι γίνονται ήδη διεργασίες ώστε η ελληνική οικονομία να βγει νωρίτερα, και δη του χρόνου την άνοιξη, από την ασφυκτική επιτήρηση των Βρυξελλών και όχι τον Σεπτέμβριο του 2022. Αυτό σημαίνει ότι οι τρεις αποστολές αξιολόγησης του επόμενου έτους θα «πακεταριστούν» σε μία ή το πολύ σε δύο, ενώ «μαζεμένες» θα έρθουν και οι δόσεις από τα κέρδη των ελληνικών ομολόγων.Η Αθήνα πρόκειται να λάβει μια δέσμη χρημάτων ύψους 747 εκατ. ευρώ με την 12η αξιολόγηση του Οκτωβρίου και μια δεύτερη ενισχυμένη δόση από ΑNFA’s και SMP’s αλλά και από την κατάργηση του επιτοκίου step up που είχε συνδεθεί με το δάνειο του δεύτερου προγράμματος (EFSF) το 2022. Το θέμα έχει ήδη συζητηθεί με τους εκπροσώπους των τεσσάρων θεσμών (Ευρωπαϊκή Επιτροπή, ΕΚΤ, ESM, ΔΝΤ), οι οποίοι εμφανίζονται να αντιμετωπίζουν θετικά την ελληνική πρόταση.     ΑΠΕ-ΜΠΕ/ΔΗΜΗΤΡΗΣ ΤΟΣΙΔΗΣ  Οι αποφάσεις θα ληφθούν μετά τις γερμανικές εκλογές στη βάση της γενικότερης συζήτησης που θα ανοίξει για την αλλαγή των κανόνων του Συμφώνου Σταθερότητας και τη θέσπιση νέων, πιο ευέλικτων στόχων για ελλείμματα και χρέος. Η ελληνική πλευρά, που επιδιώκει τη δημοσιονομική ευελιξία, ψάχνει ήδη συμμάχους στην Ευρώπη, με τον πρόεδρο του Eurogroup, Πάσκαλ Ντόνοχιου, να θεωρείται πρόσωπο-κλειδί για την προάσπιση των ελληνικών θέσεων.Με δεδομένη λοιπόν την έξοδο της χώρας από το πρόγραμμα ενισχυμένης εποπτείας όλο το βάρος από το οικονομικό επιτελείο πέφτει πάνω στα πρωτογενή πλεονάσματα, όπου στόχος είναι να ακυρωθούν οι δεσμεύσεις της συμφωνίας του 2018 που θα αλλάξουν τους κανόνες για πρωτογενή αποτελέσματα άνω του 2,2% του ΑΕΠ από το 2023 και ώς το 2060. Αυτά προβλέπει ο δεύτερος άξονας της οικονομικής πολιτικής που θα παρουσιάσει ο πρωθυπουργός από τη ΔΕΘ.«Εκπλήξεις»Ο τρίτος σταθμός στις κυβερνητικές κινήσεις θα είναι ο νέος προϋπολογισμός του 2022. Το προσχέδιο θα κατατεθεί στις 4 Οκτωβρίου στη Βουλή και μέσα σε αυτό θα ενσωματωθούν διάφορα μέτρα ελάφρυνσης, ακόμα και «εκπλήξεις», που «θα αιφνιδιάσουν ευχάριστα τους πολίτες» όπως ανέφερε χαρακτηριστικά στέλεχος του υπουργείου Οικονομικών.Σύμφωνα με τους υφιστάμενους σχεδιασμούς που «έδιναν και έπαιρναν» ακόμη και την ώρα που είχε σηκωθεί η καρό σημαία του «Ράλι Ακρόπολις», το βήμα της ΔΕΘ μάλλον θα αποτελέσει «προεκλογικό μπαλκόνι» για τον Κυριάκο Μητσοτάκη που θα επιχειρήσει να κερδίσει τις εντυπώσεις. Σύμφωνα με πληροφορίες, το πακέτο της Θεσσαλονίκης θα είναι διευρυμένο, όχι όμως «ξεχειλωμένο», αφού θα υπάρξουν υποσχέσεις και για το 2023, ενώ όλος ο σχεδιασμός έγινε με βάση τις αντοχές του προϋπολογισμού και τα φρένα που έβαλαν οι δανειστές.Ετσι το κόστος των μέτρων δεν θα υπερβεί το 1 δισ. ευρώ για το 2022, αν και υπήρξαν εισηγήσεις για διεύρυνση των παροχών στη βάση του δημοσιονομικού χώρου που δημιουργείται φέτος από τον μεγαλύτερο ρυθμό ανάπτυξης της ελληνικής οικονομίας.Πέρα από τα ήδη γνωστά μέτρα για «πάγωμα» της εισφοράς αλληλεγγύης στον ιδιωτικό τομέα (και με προοπτική οριστικής κατάργησης από το 2023 για όλους) και τη νέα μείωση των ασφαλιστικών εισφορών, στο ίδιο καλάθι και μάλιστα πάνω πάνω θα βρεθούν τα αντισταθμιστικά μέτρα για την αναχαίτιση κυρίως της «ενεργειακής ακρίβειας» (οι αυξήσεις τον Ιούλιο σε πετρέλαιο και φυσικό αέριο με βάση τα στοιχεία της ΕΛΣΤΑΤ είναι 28,9% και 72,3% αντίστοιχα) καθώς και των υπόλοιπων αυξήσεων που παρατηρούνται σε βασικά καταναλωτικά προϊόντα.Στόχος είναι να αποτραπούν με κάποιο τρόπο οι μεγάλες αυξήσεις στα τιμολόγια του ρεύματος και στη βάση αυτή προωθούνται ελαφρύνσεις κυρίως για τα ευάλωτα νοικοκυριά και τη μεσαία τάξη μέσω της διεύρυνσης των κριτηρίων εφαρμογής του Κοινωνικού Οικιακού Τιμολογίου.Φόροι καυσίμωνΕπίσης εξετάζονται παρεμβάσεις στους Ειδικούς Φόρους Κατανάλωσης καυσίμων αλλά και πρόταση για μείωση του ΦΠΑ στα καύσιμα, που σήμερα είναι 24%. Αναλυτικότερα: Για το 2022 έχουν ήδη νομοθετηθεί:● Η αναστολή της εισφοράς αλληλεγγύης για τους μισθωτούς ιδιωτικού τομέα, τα εισοδήματα από επιχειρηματική δραστηριότητα, τα ενοίκια, τους τόκους, τα μερίσματα με κόστος 767 εκατ. ευρώ● Η διατήρηση της μείωσης των εισφορών κατά τρεις μονάδες και μείωση μισής ποσοστιαίας μονάδας για τις εισφορές της επικουρικής ασφάλισης με κόστος 816 εκατ. ευρώ.● Η μόνιμη μείωση της προκαταβολής φόρου για τους ελεύθερους επαγγελματίες και τις ατομικές επιχειρήσεις από 100% στο 50%.● Η μόνιμη μείωση της προκαταβολής φόρου για τα νομικά πρόσωπα και τις νομικές οντότητες (πλην των τραπεζών) από 100% στο 80%. Φέτος η προκαταβολή φόρου για τις επιχειρήσεις έχει μειωθεί στο 70%.● Η μείωση του συντελεστή φόρου όλων των νομικών προσώπων και νομικών οντοτήτων από το 24% στο 22% από το 2022 με εκτιμώμενο κόστος 183 εκατ. ευρώ.● Η διατήρηση των μειωμένων συντελεστών ΦΠΑ στα πέντε νησιά του Αιγαίου (σε Χίο, Λέρο, Σάμο, Κω και Λέσβο) για όσο διάστημα λειτουργούν στα νησιά δομές αιτούντων άσυλο.Παροχές για το 2022Εξετάζονται για το 2022:■ Εισοδηματικές ενισχύσεις για ανέργους, ευάλωτα νοικοκυριά.■ Περαιτέρω μείωση των ασφαλιστικών εισφορών κατά 1,1%.■ Μείωση του ΕΝΦΙΑ 8% κατά μέσο όρο.■ Μείωση κατά 50% του τέλους επιτηδεύματος, μέτρο το οποίο θα έχει δημοσιονομικό αντίκτυπο στον προϋπολογισμό του 2023.■ Περαιτέρω μείωση του συντελεστή φορολογίας για τις επιχειρήσεις στο 20% από 22% που έχει διαμορφωθεί σήμερα.■ Επέκταση του μειωμένου ΦΠΑ 13% σε καφέ, μεταφορές και τουριστικό πακέτο.■ Μείωση των συντελεστών του ΕΝΦΙΑ για την εξουδετέρωση των επιβαρύνσεων από την αύξηση των αντικειμενικών αξιών στα χαμηλής και μεσαίας αξίας ακίνητα.■ Μείωση κατά 50% του φορολογικού συντελεστή από το 22% στο 11% για πέντε ή εφτά χρόνια σε όσες επιχειρήσεις συγχωνευτούν, ώστε να γίνουν πιο ανταγωνιστικές και εξωστρεφείς στο πλαίσιο της σχετικής μεταρρύθμισης που περιλαμβάνεται στο Εθνικό Σχέδιο Ανάκαμψης■ Παράταση για τρεις μήνες του προγράμματος «Γέφυρα Ι» που προβλέπει την κρατική επιδότηση της μηνιαίας δόσης στεγαστικού δανείου για τη πρώτη κατοικία σε όσους έχουν πληγεί από την πανδημία.Αναβάθμιση ομολόγωνΟ τέταρτος και τελευταίος στόχος της οικονομικής πολιτικής για το 2022 έχει να κάνει με τις αγορές και την ανάκτηση επενδυτικής βαθμίδας το συντομότερο δυνατό, για να φύγουν τα ελληνικά ομόλογα από την κατηγορία «σκουπίδια». Υπολείπονται τουλάχιστον ακόμα δύο σκαλοπάτια από το investment grade, ενώ η λήξη του έκτακτου -λόγω της πανδημίας- προγράμματος αγοράς τίτλων της Ευρωπαϊκής Κεντρικής Τράπεζας (ΕΚΤ) θα μπορούσε να ασκήσει ανοδικές πιέσεις στο κόστος δανεισμού του Ελληνικού Δημοσίου, αν έως τότε η πιστοληπτική αξιολόγηση της ελληνικής οικονομίας υπολείπεται της επενδυτικής βαθμίδας.",2021-09-11 15:02
https://www.efsyn.gr/ellada/koinonia/284851_tragoydia-kai-grothies-ypsomenes-me-aroma-gynaikas,Τραγούδια και γροθιές υψωμένες με άρωμα γυναίκας,Χιλιάδες γυναίκες βγήκαν μαζικά στον δρόμο για να διαδηλώσουν γιορτάζοντας τη χθεσινή Παγκόσμια Ημέρα τους.,"«Tι φορούσα; Γιατί τώρα; Τι δουλειά είχα εκεί;/Συνηθίσαμε η βία να ‘χει πάντα αφορμή»: με αυτούς τους διασκευασμένους στίχους ενός επτανησιακού παραδοσιακού τραγουδιού και με έναν αυθόρμητο χορό δρόμου και τραγούδια, κόρνα, τρομπόνια και κρουστά εκτυλίχθηκε η χθεσινή Παγκόσμια Ημέρα της Γυναίκας, κατά την οποία χιλιάδες γυναίκες βγήκαν μαζικά στον δρόμο για να διαδηλώσουν.Πολύχρωμες, χαμογελαστές και δυναμικές, χόρεψαν στον ρυθμό της μουσικής, ύψωσαν τις γροθιές τους, φώναξαν συνθήματα κατά της καταστολής, της έμφυλης βίας και των ανισοτήτων.Γυναίκες -και άνδρες- όλων των ηλικιών, με πολύχρωμα ρούχα, μαντίλες, κάποιοι και κάποιες με μουσικά όργανα για να δίνουν τον ρυθμό, άλλες με γραμμένους τους στίχους των αυτοσχέδιων τραγουδιών στα χέρια ένωναν τις φωνές τους στον ρυθμό της μουσικής και καλούσαν τους περαστικούς να συμμετάσχουν στην πορεία που ξεκίνησε το μεσημέρι έξω από το υπουργείο Εργασίας, στην πλατεία Κλαυθμώνος, και κατέληξε πάλι εκεί.Λίγες ώρες αργότερα, παράλληλα με τη μαζική πορεία αλληλεγγύης υπέρ του Δημήτρη Κουφοντίνα, ακολούθησε νέα απογευματινή πορεία, με κεντρικό σύνθημα «Στο σπίτι, στον δρόμο, στη δουλειά, καμία μόνη», που ξεκίνησε από τη Βουλή και κατευθύνθηκε προς την Ομόνοια.Η απεργιακή κινητοποίηση της 8ης Μάρτη, που δεν θα μπορούσε να μην «αγκαλιάσει» το εγχώριο κίνημα #MeToo, έρχεται να συμπέσει με τα διαρκώς αυξανόμενα περιστατικά αστυνομικής βίας αλλά και τις καθημερινές διαδηλώσεις στήριξης υπέρ του Δημήτρη Κουφοντίνα: οι φετινές φεμινιστικές πορείες είναι διαφορετικές, διαθεματικές και ζητούν δικαιοσύνη.Από το πρόσφατο σύνθημα «το κράτος της καταστολής είναι ο μάτσο βιαστής» μέχρι το πάντα επίκαιρο «στον φράκτη του Εβρου, στον πάτο του Αιγαίου βρίσκεται η ασφάλεια του κάθε Ευρωπαίου», οι γυναίκες έδωσαν ένα ηχηρό μήνυμα, ενώ ξεχώρισαν πανό και πλακάτ που υψώθηκαν υπέρ του απεργού πείνας Δημήτρη Κουφοντίνα και κατά της αστυνομικής βίας.Δεν έχουμε άλλη επιλογή«Αυτή την περίοδο δεν ξέρεις για ποιον λόγο να πρωτοδιαδηλώσεις. Δεν μας αφήνουν να πάμε στα πάρκα, μας χτυπούν και μας λοιδορούν, τα αυξανόμενα μέτρα μάς πνίγουν και πλέον το σύνθημα “το προσωπικό είναι πολιτικό” είναι πιο επίκαιρο από ποτέ. Απεργούμε, τραγουδάμε και φωνάζουμε στους δρόμους γιατί πλέον δεν έχουμε άλλη επιλογή», μας λέει η Σωτηρία.     EUROKINISSI  Η Αννα είναι μία από τις διαδηλώτριες που βρίσκεται από νωρίς το μεσημέρι στους δρόμους της Αθήνας: «Μένοντας έναν χρόνο περιορισμένες στο “ιδιωτικό μας άσυλο”, διεκδικούμε ξανά τον δημόσιο χώρο, συνεχίζοντας το νήμα της παγκόσμιας φεμινιστικής απεργίας», μας λέει. «Τώρα περισσότερο από ποτέ άνεργες, εργαζόμενες, συνταξιούχες, φοιτήτριες και μαθήτριες, ΛΟΑΤΚΙΑ+ και φεμινίστριες, μετανάστριες και προσφύγισσες διεκδικούμε την ορατότητά μας, ενώνοντας τις φωνές μας κατά των διακρίσεων. Η μέρα αυτή είναι συμπεριληπτική και γιορτινή».Στο κάλεσμα για κινητοποίηση στο κέντρο της Αθήνας που απηύθυνε η «Κίνηση για την Απεργιακή 8 Μάρτη» συμμετείχαν εκπαιδευτικοί και εργατικοί σύλλογοι και σωματεία, η ομάδα Κιουρί@, το ΜΩΒ, η Συνέλευση Γυναικών 8 Μάρτη, η Γυναικεία Ομάδα ΟΚΔΕ, το ΚΚΕ(μ-λ), η ΚΕΕΡΦΑ, η ΑΝΤΑΡΣΥΑ και η Ομάδα Γυναικών Ροσινάντε, μεταξύ άλλων.Απογευματινή συγκέντρωση πραγματοποιήθηκε επίσης στα Προπύλαια από ομοσπονδίες, εργατικά συνδικάτα, την ΟΓΕ, την ΟΒΣΑ και το ΜΑΣ, ενώ αντίστοιχες πολυπληθείς συγκεντρώσεις πραγματοποιήθηκαν στη Θεσσαλονίκη, στην Πάτρα, στα Γιάννενα, στον Βόλο και στην Κρήτη.",2021-03-09 06:00
https://www.efsyn.gr/tehnes/moysiki-horos/306842_minysi-gia-kakopoiisi-12hronoy-koritsioy-1965,"Μήνυση για κακοποίηση 12χρονου κοριτσιού, το 1965",Αρνείται τις κατηγορίες ο 80χρονος καλλιτέχνης μέσω του εκπροσώπου του που χαρακτηρίζει αναληθή τον ισχυρισμό της ενάγουσας.,"Με το κίνημα του metoo να έχει πάρει διαστάσεις σε παγκόσμιο επίπεδο, μια μήνυση εναντίον του Μπομπ Ντίλαν δημιουργεί νέες αναταράξεις. Μια 68χρονη σήμερα γυναίκα κατηγορεί τον διάσημο τραγουδοποιό για σεξουαλική κακοποίηση το 1965, όταν εκείνη ήταν μόλις 12 ετών. Υστερα από 56 χρόνια η γυναίκα που αναφέρεται με τα αρχικά JC αποφάσισε να καταθέσει μήνυση εναντίον του θρυλικού μουσικού και νομπελίστα και όπως αναφέρει το Page Six επικαλούμενο έγγραφα που κατατέθηκαν στο ανώτατο δικαστήριο του Μανχάταν, ο Ντίλαν φέρεται να κέρδισε την εμπιστοσύνη του κοριτσιού «ως μέρος του σχεδίου για σεξουαλική κακοποίηση» και το παρέσυρε στο δωμάτιό του στο περίφημο ξενοδοχείο Chelsea.«Ο Μπομπ Ντίλαν, σε διάστημα έξι εβδομάδων, μεταξύ Απριλίου και Μαΐου του 1965, έγινε φίλος και δημιούργησε μια συναισθηματική σχέση με την ενάγουσα», αναφέρει η μήνυση. Δημιούργησε μια «σύνδεση» με την JC προκειμένου να «μειώσει τις αναστολές της με στόχο τη σεξουαλική κακοποίηση, κάτι που έκανε σε συνδυασμό με την παροχή ναρκωτικών, αλκοόλ και απειλών σωματικής βίας, αφήνοντάς τη συναισθηματικά και ψυχολογικά σημαδεμένη μέχρι σήμερα».Εκπρόσωπος του 80χρονου Μπομπ Ντίλαν δήλωσε στη New York Post πως «ο ισχυρισμός αυτός, 56 χρόνια μετά, είναι αναληθής και θα φανεί κατά την υπεράσπιση του πελάτη μας». Ωστόσο, η JC επιμένει πως τα περιστατικά σημειώθηκαν κατ' επανάληψη, ενώ οι συναισθηματικές συνέπειες της φερόμενης κακοποίησης ήταν μακροχρόνιες και αναγκάστηκε να αναζητήσει επαγγελματική στήριξη και ιατρική βοήθεια για να τις αντιμετωπίσει.Ανάμεσα στα άλλα, η γυναίκα ήρθε αντιμέτωπη με την κατάθλιψη και το άγχος που έχουν «μόνιμο και διαρκή χαρακτήρα και της έχουν προκαλέσει δυσκολίες στην καθημερινότητά της». Η ενάγουσα υπέβαλε καταγγελίες για επίθεση, βία και πρόκληση συναισθηματικής δυσφορίας εναντίον του Μπομπ Ντίλαν, ζητά την παραπομπή του σε δίκη και να λάβει η ίδια αποζημίωση.",2021-08-18 06:00
https://www.efsyn.gr/politiki/kybernisi/309060_paradehetai-lathos-i-nd-den-diagrafei-ton-kalliano,"Παραδέχεται το λάθος η Ν.Δ., δεν διαγράφει τον Καλλιάνο",Πόλεμος ανακοινώσεων με τον ΣΥΡΙΖΑ για την προκλητική ανάρτηση του γαλάζιου βουλευτή για την υπόθεση Σεμέδο.,"Αδειασε τον βουλευτή της για την προκλητική ανάρτησή του για την υπόθεση του ποδοσφαιριστή Σεμέδο, ωστόσο δεν τον έθεσε εκτός Κοινοβουλευτικής Ομάδας, όπως είχε ζητήσει ο ΣΥΡΙΖΑ, που είχε σηκώσει στα ύψη τους τόνους για το θέμα.Ο λόγος για τον γαλάζιο βουλευτή Γιάννη Καλλιάνο, ο οποίος, παίρνοντας το μέρος του αμυντικού του Ολυμπιακού αναφορικά με τις κατηγορίες περί ομαδικού βιασμού ανήλικης κοπέλας, είχε επιχειρηματολογήσει με απαράδεκτο τρόπο εναντίον της, ισχυριζόμενος ότι η 17χρονη κατασκεύασε την ιστορία, με απώτερο σκοπό να αποσπάσει χρήματα από τον Πορτογάλο. Κατηγόρησε δε και τους γονείς της καταγγέλλουσας, λέγοντας ότι θα πρέπει να ντρέπονται για τη διαπαιδαγώγηση προς το παιδί τους.Τη διαγραφή Καλλιάνου είχε ζητήσει ο ΣΥΡΙΖΑ, μέσω του εκπροσώπου του, κάνοντας λόγο για εμετική ανάρτηση. «Ο κ. Μητσοτάκης οφείλει να τον διαγράψει άμεσα. Η χυδαία επίθεση Καλλιάνου δεν αφορά μόνο μια ανήλικη που προχώρησε σε μία βαρύτατη καταγγελία, ταυτόχρονα προσβάλλει τα θύματα σεξουαλικής παρενόχλησης και βιασμού», ανέφερε ο Νάσος Ηλιόπουλος.Απαντώντας, το Γραφείο Τύπου της Ν.Δ. αναγνώρισε ως λανθασμένη την ανάρτηση του βουλευτή της, στηλιτεύοντας έτσι την επιλογή του, αλλά την ίδια ώρα επέστρεψε τις κατηγορίες στον ΣΥΡΙΖΑ. «Η ανάρτηση του βουλευτή Γιάννη Καλλιάνου ήταν λάθος. Το αναγνώρισε και ο ίδιος, γι’ αυτό και την κατέβασε και έκανε νέα, διευκρινιστική ανάρτηση. Τα στελέχη της Ν.Δ. δεν συμπεριφέρονται όπως εκείνα του ΣΥΡΙΖΑ», επισημαίνεται στην ανακοίνωση, που σε μια προσπάθεια να αναδείξει το κυβερνών κόμμα σε υπέρμαχο και συμπαραστάτη όσων καταγγέλλουν σεξουαλική κακοποίηση, υποστήριζε ότι επί των ημερών της Ν.Δ. «ξεκίνησε να ξετυλίγεται το κουβάρι του #metoo».Η αντιπαράθεση εξελίχθηκε λίγο αργότερα σε πόλεμο ανακοινώσεων, με την Κουμουνδούρου να αποκρούει τα πυρά και να ζητά από τη Ν.Δ. να σταματήσει να κάνει το άσπρο μαύρο και να μην οικειοποιείται καταστάσεις, που σύμφωνα με τον ΣΥΡΙΖΑ δεν δικαιώνονται από την πολιτική της συμπεριφορά. «Η Ν.Δ., με την ανακοίνωσή της, καλύπτει την πρωτοφανή χυδαιότητα του βουλευτή της κ. Καλλιάνου. Πάει πολύ όμως να διεκδικεί και συγχαρητήρια η Ν.Δ. για το metoo. Η προσπάθεια να θαφτεί η υπόθεση του εκλεκτού των Μητσοτάκη - Μενδώνη κ. Λιγνάδη είναι πολύ πρόσφατη για να κάνουν πως την ξεχνούν», σημείωσαν από την αξιωματική αντιπολίτευση.",2021-09-06 06:00
https://www.efsyn.gr/tehnes/sinema/303801_i-istoria-tis-syrias-ata-poy-eftase-sto-festibal-ntokimanter-thessalonikis,Η ιστορία της Σύριας Ατά που έφτασε στο Φεστιβάλ Ντοκιμαντέρ Θεσσαλονίκης,"Κινηματογραφικές αφηγήσεις από γυναίκες για γυναίκες περιλαμβάνει το πρότζεκτ της ομάδας, το οποίο μας γνώρισε και τη «Μικρή Μητέρα», που σε 5,5 λεπτά περιγράφει όλη την οδύσσεια της νεαρής προσφύγισσας.","Πλάνο πρώτο: η κάμερα καδράρει τη ραπτομηχανή και τα χέρια που γαζώνουν το λευκό μεταξωτό ύφασμα. Πλάνο δεύτερο: ένα κορίτσι ξαπλωμένο δείχνει το δαχτυλίδι στο δεξί του χέρι. Πλάνο τρίτο: η Ατά, με τα ακόμη παιδικά χαρακτηριστικά της, φορά ένα λευκό χιτζάμπ στα μαλλιά και ένα ροζ φόρεμα. Στέκεται δίπλα σε ένα νεαρό αγόρι, εξίσου καλοντυμένο -και εξίσου παιδί.Global Girl Media GreeceΕίναι η φωτογραφία των αρραβώνων τους. Οταν η 13χρονη Ατά έφτιαχνε καφέ σε οικογενειακούς φίλους στο Χαλέπι, δεν ήξερε ότι ένας εξ αυτών -άγνωστος σε εκείνη μέχρι τότε- έμελλε να είναι ο μελλοντικός της σύζυγος, ούτε φυσικά τι εστί γάμος, πέρα από τις εθιμοτυπικές διαδικασίες που τον συνοδεύουν. Σήμερα, στα τριάντα της χρόνια, περιγράφει την εμπειρία της ως ανήλικη νύφη, την πρώτη νύχτα του γάμου αλλά και τη μητρότητα μόλις έναν χρόνο αργότερα. Κοιτάζει στην κάμερα και θυμάται: «Είδα τον γιο μου και σκέφτηκα “αυτό είναι το νέο μου παιχνίδι”».Είναι οι πρώτες σκηνές της «Μικρής Μητέρας», μιας ταινίας μικρού μήκους για τη ζωή της ενήλικης σήμερα Ατά. Στα 5 λεπτά και 42 δευτερόλεπτα ξεδιπλώνονται οι πιο σημαντικές στιγμές στη ζωή της νεαρής προσφύγισσας: από τα παιδικά της χρόνια, στον ξεριζωμό από τη Συρία με την τετραμελή πλέον οικογένειά της, τη φυγή στην Ελλάδα και την εγκατάστασή τους στο Βερολίνο, μέχρι το σήμερα, με την ίδια να έχει γυρίσει πίσω στην Ελλάδα, για να ολοκληρώσει τις διαδικασίες του αιτήματος ασύλου.    Η Ατά σήμερα  Σε ένα κτίριο στο κέντρο της Αθήνας, η Ατά σήμερα δουλεύει πίσω από την κάμερα ως κινηματογραφίστρια. Είναι αποφασισμένη να γίνει ηθοποιός και μαζί με μια ομάδα γυναικών δουλεύουν πυρετωδώς πάνω από υπολογιστές, μοντάροντας, σεκάνς τη σεκάνς, ταινίες μικρού μήκους με τη βοήθεια της Αμερικανίδας δημοσιογράφου Amie Williams και της φωτορεπόρτερ Λουίζας Γουλιελμάκη. Πρόκειται για το Global Girl Media Greece, μία συλλογική ομάδα ακτιβιστριών νέων Ελληνίδων, προσφύγων και μεταναστριών από το Κονγκό, τη Συρία, το Αφγανιστάν, το Ιράν και το Καμερούν.    Ο αρραβώνας της 13χρονης Ατά  «Αισθάνθηκα την ανάγκη να μοιραστώ την ιστορία μου. Ο γάμος απαγορεύει στα ανήλικα κορίτσια να ζήσουν την εφηβεία τους, φορτώνονται με ευθύνες, σηκώνουν βάρη δυσανάλογα και εμπειρίες που δεν θα έπρεπε να ζήσουν. Ηθελα να απευθυνθώ σε γυναίκες, αλλά και σε εκείνους που φέρουν αυτά τα έθιμα να τα κοιτάξουν με μια πιο κριτική ματιά», λέει η Ατά. «Στην ομάδα πήρα τα εχέγγυα για να μάθω παραπάνω, να προσπαθώ να κάνω όλο και περισσότερα. Θέλω να συνεχίσω να κάνω αυτό που μου αρέσει. Μπορεί να μην καταφέρω να σπουδάσω, αλλά θέλω να συνεχίσω να είμαι ηθοποιός και να ασχοληθώ με τη φωτογραφία», συμπληρώνει.Η «Μικρή Μητέρα», σε παραγωγή της ομάδας, είναι αποτέλεσμα δίμηνης εκπαίδευσης σε θεωρητικά και πρακτικά μαθήματα. Πρόκειται για μία από τις συνολικά τρεις ταινίες μικρού μήκους που ολοκληρώθηκαν σε παραγωγή της ομάδας μαζί με το «Περιμένοντας σε μια ατέλειωτη ουρά» και τη «Φυγή στη Δικαιοσύνη» που προβλήθηκαν στο Φεστιβάλ Θεσσαλονίκης. Το Global Girl Media δημιουργήθηκε πριν από δύο χρόνια στην Ελλάδα και ομάδες γυναικών με το ίδιο πρόταγμα δραστηριοποιούνται ανά την υφήλιο: στo Kόσοβο, τη Γουατεμάλα, τη Νότια Αφρική, την Αγγλία, την Κένυα και τις ΗΠΑ. Από την έμφυλη βία και το #MeToo μέχρι το κίνημα Black Lives Matter, πάνω από 250 κινηματογραφίστριες και ρεπόρτερ του Global Girl Media βρίσκονται στην πρώτη γραμμή της δημοσιογραφίας των πολιτών.Οι ταινίες είναι αποτέλεσμα συνεργατικής δουλειάς, αλλά κυρίως απόρροια της ανάγκης αφήγησης ιστοριών από γυναίκες για γυναίκες από όλα τα μήκη και πλάτη της γης. Η Ανδριάνα, η 23χρονη συντονίστρια του Global Girl Media Greece, μας εξηγεί την ιδέα πίσω από το πρότζεκτ: «Ηταν ευκαιρία για μάθηση αλλά και ένας τρόπος διαχείρισης του τραύματος, μια αφορμή να μοιραστούμε εμπειρίες και βιώματα.Οι κοπέλες που έρχονται στο εγχείρημα, παρά τις δυσκολίες, αντιλαμβάνονται πως έχουν ένα παρελθόν και ένα μέλλον, το οποίο θέλουν να εξελίξουν. Δεν φέρουν μόνο την ταυτότητα του πρόσφυγα», λέει και συνεχίζει: «Οι φωνές των γυναικών σχεδόν ποτέ δεν ακούγονται στα Μέσα Μαζικής Ενημέρωσης, ειδικά αυτές των νεαρών προσφυγισσών. Μέσα από το εγχείρημα, προσπαθούμε να ανατρέψουμε το αφήγημα του “αβοήθητου πρόσφυγα”, να πούμε ιστορίες από εμάς για εμάς αλλά και να μπορέσουμε όλες μας να βιοποριστούμε από αυτή τη δουλειά. Για πολλές είναι μια προσπάθεια συμπερίληψης. Μια κοπέλα το έσκαγε καθημερινά από το καμπ, για να έρχεται στα μαθήματα».Στα σκαριά βρίσκεται μία σειρά από podcasts και συνεντεύξεις με φεμινιστικές οργανώσεις, ακαδημαϊκούς, ανθρώπους που εργάζονται στο πεδίο και πρόσωπα που πρωτοστάτησαν στο κίνημα του #metoo: «Οταν βρίσκεσαι σε ένα σετ μόνο με γυναίκες, είναι ευκολότερο να εκφράσεις τη γνώμη και τα συναισθήματά σου. Εχουμε κουραστεί να λένε άλλοι τις ιστορίες μας, αλλά δεν είναι μόνο αυτό: έχουμε κουραστεί να αφηγούμαστε μόνο τις δικές μας ιστορίες. Γινόμαστε αφηγήτριες άλλων ιστοριών, δείχνουμε αυτά που μας αφορούν με τη δική μας οπτική, τη γυναικεία οπτική».",2021-07-24 17:53
https://www.efsyn.gr/nisides/284486_eimaste-oloi-gynaikes,#Είμαστε όλοι Γυναίκες,Ακόμη και οι πιο καταπιεσμένοι άνδρες από τα χαμηλότερα κοινωνικά στρώματα δεν αντιδρούσαν καθώς τους προσφερόταν ως αντίτιμο η κυριαρχία έναντι των γυναικών και των παιδιών.,"Κατά τη διάρκεια της πρώτης καραντίνας, πέρυσι τον Μάρτιο, είχα την ευκαιρία να παρακολουθήσω το ντοκιμαντέρ για τις «Γυναίκες της Ροζάβα». Για τις γυναίκες της μικρής κουρδικής κοινωνίας στα σύνορα της Συρίας με την Τουρκία. Για τις γυναίκες που δεν είχαν να πολεμήσουν μόνο τον ISIS αλλά και την ανδρική καταπίεση της συντηρητικής κοινωνίας τους. «Οι κοινωνίες δεν μπορεί να είναι ελεύθερες, αν οι γυναίκες δεν είναι ελεύθερες» λέει η Ζιγιάν, που το όνομά της σημαίνει Ζωή και είναι η αληθινή πρωταγωνίστρια μιας αληθινής ζωής.Η κάμερα για τρία χρόνια ακολουθεί τις επαναστάτριες της Ροζάβα και καταγράφει τη ζωή τους. Από τις μάχες και τη στρατιωτική εκπαίδευση, μέχρι το τραγούδι και τον όμορφο αγώνα τους για την οικοδόμηση μιας νέας κοινωνίας. Μιας κοινωνίας που να στηρίζεται στις αρχές της δημοκρατίας και της οικολογίας.Από την άλλη πλευρά, εκείνο τον καιρό στην Ελλάδα της πρώτης καραντίνας, το διαδίκτυο είχε πάρει φωτιά από τα ανησυχητικά αυξανόμενα περιστατικά ενδοοικογενειακής βίας.Ο κορονοϊός, ανάμεσα στις πολλές αποκαλύψεις που έκανε, έκανε κι αυτή: μας έφερε αντιμέτωπους με τις διαλυμένες κοινωνικές συμβάσεις. Συμβάσεις που στηρίξαμε πάνω σε ξεπερασμένες ιδέες και χτίσαμε μια άρρωστη κοινωνία βασισμένη πάνω στην ανδρική βία. Οι γυναίκες στην καραντίνα δεν είχαν μόνο να μαγειρεύουν, να πλένουν τα πιάτα, να φροντίζουν τα παιδιά και να βγάζουν τον σκύλο βόλτα.Επρεπε να ανεχτούν και τη σκληρότητα της πατριαρχικής κοινωνίας μας. «Ο γάμος δεν είναι μόνο μια σταδιοδρομία αξιοπρεπής και λιγότερο κοπιαστική από πολλές άλλες, αλλά και η μόνη που δίνει στη γυναίκα τη δυνατότητα να πετύχει την απόλυτη κοινωνική της καταξίωση και να ολοκληρωθεί σεξουαλικά ως ερωμένη και μητέρα. Ετσι οραματίζεται ο περίγυρός της το μέλλον της, και έτσι το οραματίζεται και η ίδια. […] Θα ελευθερωθεί από το πατρικό της σπίτι, θα ανοιχτεί στο μέλλον όχι μέσω μιας δραστικής κατάκτησης, αλλά αφήνοντας τον εαυτό της παθητικά και πειθήνια στα χέρια ενός καινούργιου αφέντη» γράφει η Σιμόν ντε Μποβουάρ στο «Δεύτερο φύλο».Σήμερα, έναν χρόνο μετά, παρακολουθούμε αποσβολωμένοι τις αποκαλύψεις του ελληνικού #metoo. Στην ουσία όμως εκείνο που παρακολουθούμε είναι η αποκάλυψη ενός κόσμου που οι σκληρότεροι, οι επιθετικότεροι, οι πιο αδίστακτοι τύποι, είναι αυτοί που ανεβαίνουν στην ιεραρχία. Κάτι που δυστυχώς η κοινωνία μας έχει αποδεχτεί και σιωπά.Τώρα όμως μας δίνεται μια εξαιρετική ευκαιρία να αντιστρέψουμε αυτή την κατάσταση. Να δούμε πόσο ανόητο και πόσο άθλιο είναι το οικοδόμημα που χτίσαμε. Τώρα που καθόμαστε στα σπίτια μας και ακούμε όλα αυτά τα σιχαμένα και θλιβερά, θα πρέπει να σκεφτούμε πώς να εκριζώσουμε από τη ζωή μας το κακό.Την εκμετάλλευση, τον εκφοβισμό, την άμεση και έμμεση βία. Πώς να βάλουμε τέλος σε ένα σύστημα που γεννά πανδημίες και βία. Που ενθαρρύνει τις ανισότητες. Πώς να βάλουμε τέλος στις νοοτροπίες που έκαναν αυτό το σύστημα να θεριέψει.Είμαστε πρόθυμοι να το κάνουμε;«Οταν μιλάμε για ανδροκρατία δεν αναφερόμαστε στους άνδρες ως άτομα. Στο καπιταλιστικό σύστημα αναφερόμαστε. Εκεί υφίσταται καταπίεση. Το σύστημα καταπιέζει τους άνδρες και οι άνδρες τις γυναίκες. Θέλουν να υποδουλώσουν ολόκληρη την κοινωνία διαμέσου των γυναικών. Είστε υπόδουλοι. Εχετε αυτή τη νοοτροπία μέσα στο κεφάλι σας» θα πει μια γυναίκα-εκπαιδεύτρια σε ένα νεαρό αγόρι που μαθητεύει στο κοινωνικό πείραμα της Ροζάβα.Στο όνομα του ντετερμινισμού και του «ομαδικού ασυνείδητου», όπως το περιγράφει η Σιμόν ντε Μποβουάρ, οι γυναίκες στη Ροζάβα προσπαθούν να κατανοήσουν την πάλη των φύλων. «Πώς είναι δυνατόν να βγαίνουμε μαζί στο βουνό, για τον ίδιο σκοπό, αποφασισμένοι να πεθάνουμε ο ένας για τον άλλο και ωστόσο να υφίσταται η πάλη των φύλων;» αναρωτιέται η Ζιγιάν.«Η ανδροκρατία υπήρξε ανέκαθεν η βασική πηγή της καταπίεσης, της εκμετάλλευσης και της κοινωνικής βίας στην ιστορία. Εξαιτίας της πατριαρχίας κάθε εξουσία μπορούσε να υπολογίζει στην ανδρική υποστήριξη για να αναπαράγει μια κουλτούρα καταπίεσης.Ακόμη και οι πιο καταπιεσμένοι άνδρες από τα χαμηλότερα κοινωνικά στρώματα δεν αντιδρούσαν καθώς τους προσφερόταν ως αντίτιμο η κυριαρχία έναντι των γυναικών και των παιδιών» λένε οι γυναίκες της Ροζάβα που δεν χρειάστηκε να πάνε σε Πανεπιστήμια για να διατυπώσουν τις αλήθειες της κοινωνίας μας και να επιχειρήσουν την ιδεολογική αλλαγή.Οι νεότεροι κυρίως άντρες τις άκουσαν και ενστερνίστηκαν τις απόψεις τους. Οι μεγαλύτεροι, όμως, πεπεισμένοι για την υπεροχή των αρσενικών, συσπειρώθηκαν εναντίον τους. «Το παιδί δέχεται πολύ φυσικά το γεγονός ότι υπάρχουν άντρες και γυναίκες όπως ακριβώς το γεγονός ότι υπάρχουν ο ήλιος και το φεγγάρι» γράφει η Σιμόν ντε Μποβουάρ.Στην πορεία της ανατροφής των παιδιών όμως, οι γονείς γεμίζουν τα μυαλουδάκια τους με κοινωνικά στερεότυπα και προκαταλήψεις. «Οι άντρες δεν κλαίνε» λένε στα αγόρια, ενώ στα κορίτσια εμφυσούν την κοκεταρία και τα «ένστικτα» της μητρότητας. «Οι άλλοι επεμβαίνουν στη ζωή του παιδιού, σχεδόν από την αρχή και του εμφυσούν επιτακτικά τον προορισμό του από τα πρώτα κιόλας χρόνια της ζωής του» γράφει η ντε Μποβουάρ.Οι Γυναίκες της Ροζάβα διδάσκουν και διδάσκονται. «Οταν άντρες και γυναίκες ζουν ελεύθερα υπό συνθήκες ισοτιμίας, τότε θα μπορούν να μιλήσουν για αγάπη» λέει η Ζιγιάν που το όνομά της σημαίνει Ζωή. Ωστόσο, το «αντρικό κύρος» είναι δύσκολο να εξαλειφθεί. Στηρίζεται σε γερές οικονομικές και κοινωνικές βάσεις, στηρίζεται στο σύστημα το οποίο με τη σειρά του στηρίζει.Ισως, τελικά, αυτός να είναι και ο πραγματικός λόγος που το πείραμα της Ροζάβα για μια κοινωνία χωρίς καταπιεστές και καταπιεσμένους, για μια κοινωνία ελεύθερη και φιλική στη φύση και το περιβάλλον, πνίγηκε στο αίμα με την εισβολή των Τούρκων στο Κομπάνι.",2021-03-07 19:45
https://www.efsyn.gr/ellada/koinonia/307507_akoma-mia-gynaika-nekri-apo-heri-syntrofoy,Ακόμα μία γυναίκα νεκρή από το χέρι «συντρόφου»,"«Πανδημία» γυναικοκτονιών, φτάσαμε τις εννέα από την αρχή του χρόνου. ● Νέο θύμα μια 56χρονη Γεωργιανή, την οποία δολοφόνησε ο εν διαστάσει σύντροφός της με απανωτές μαχαιριές πριν τραπεί σε φυγή, από το διαμέρισμα του θύματος στη Θεσσαλονίκη.","Αλλη μία γυναίκα δολοφονήθηκε από το χέρι τού εν διαστάσει συντρόφου της, αυτή τη φορά με πολλαπλές μαχαιριές, στον ημιώροφο μιας πολυκατοικίας στην ανατολική Θεσσαλονίκη.Το θύμα είναι μια 56χρονη από τη Γεωργία που εργαζόταν στη Θεσσαλονίκη ως οικιακή βοηθός και ζούσε στη χώρα τα τελευταία είκοσι χρόνια. Είναι η ένατη δολοφονία που έρχεται να προστεθεί στη λίστα των γυναικοκτονιών από την αρχή του χρόνου, ενώ είναι νωπές ακόμα οι μνήμες από το προηγούμενο φονικό στο Ρέθυμνο επειδή το θύμα «απέρριψε ερωτικά» τον θύτη, αλλά και από τη δολοφονία της 31χρονης γυναίκας από τον σύντροφό της στη Δάφνη λιγότερο από έναν μήνα πριν.Το νέο φονικό συνέβη χθες νωρίς το μεσημέρι. Ολα ξεκίνησαν με έναν καβγά στο διαμέρισμα της γυναίκας, όταν ο 55χρονος εν διαστάσει σύντροφός της τη μαχαίρωσε πολλές φορές με αποτέλεσμα ν’ αφήσει την τελευταία της πνοή λίγο αργότερα. Αν και άμεσα κλήθηκε το ΕΚΑΒ, ήταν ήδη αργά, ενώ σύμφωνα με πληροφορίες, η γυναίκα έφερε πολλαπλά τραύματα από μαχαίρι και μώλωπες.Αυτόπτες μάρτυρες ανέφεραν στη συνέχεια πως είχε προηγηθεί σοβαρή διένεξη εντός του διαμερίσματος και οι φωνές θορύβησαν τους γείτονες, ενώ ο 55χρονος αμέσως μετά το περιστατικό τράπηκε σε φυγή με αίματα στα χέρια. Mάλιστα, σύμφωνα με τοπικά μέσα, ένας γείτονας δήλωσε ότι άκουσε τη γυναίκα να εκλιπαρεί στη μητρική της γλώσσα «σε παρακαλώ, μη με σκοτώσεις».Εφτά ώρες αργότερα ο δράστης συνελήφθη στο παραλιακό μέτωπο Σοφούλη στη Θεσσαλονίκη.Φίλη του θύματος, μιλώντας στο Voria.gr, αναφέρει πως η γυναίκα τής είχε εκμυστηρευτεί τα προβλήματα που είχε με τον σύντροφό της, κάνοντας λόγο για ένα άτομο βίαιο τόσο λεκτικά όσο και σωματικά με εξάρτηση από το αλκοόλ, ενώ, όπως έκανε γνωστό, η γυναίκα σκόπευε να τον χωρίσει. Συμπλήρωσε μάλιστα πως συχνά ακούγονταν φωνές από το διαμέρισμα, με τους γείτονες να είχαν επανειλημμένα καλέσει την αστυνομία για να επέμβει.     EUROKINISSI/ΒΑΣΙΛΗΣ ΡΕΜΠΑΠΗΣ  Ενώ το #metoo εξακολουθεί βρίσκεται στο προσκήνιο με τη συζήτηση για τη θεσμοθέτηση ειδικής εγκληματικής περίπτωσης για τις γυναικοκτονίες να αναδύεται ξανά και ξανά, η βία κατά των γυναικών είναι το «αόρατο» επακόλουθο της πανδημίας: σύμφωνα με τα διαθέσιμα δεδομένα η τηλεφωνική Γραμμή SOS 15900, η γραμμή βοήθειας που παρέχει άμεση βοήθεια σε έκτακτα και επείγοντα περιστατικά βίας από ψυχολόγους και κοινωνιολόγους, το πρώτο εξάμηνο του 2021 δέχτηκε πάνω από 4.000 κλήσεις, εκ των οποίων οι 2.869 κλήσεις αφορούσαν περιστατικά βίας.Πάνω από 50 γυναίκες-θύματα βίας κατά τη διάρκεια της καραντίνας αναγκάστηκαν να καταφύγουν με τα παιδιά τους επειγόντως σε έκτακτα καταλύματα πριν εισαχθούν σε ξενώνες φιλοξενίας, ενώ κατά τη διάρκεια της πρώτης καραντίνας το Ξενοδοχειακό Επιμελητήριο Ελλάδος (ΞΕΕ) φιλοξένησε 23 γυναίκες με 20 παιδιά. Επίσης, σύμφωνα με τα επίσημα στοιχεία της ΕΛ.ΑΣ., το πρώτο δεκαπενθήμερο του Αυγούστου καταγράφηκαν 322 συλλήψεις για ενδοοικογενειακή βία.",2021-08-24 06:00
https://www.efsyn.gr/politiki/kybernisi/309805_ekneyrismos-sti-nd-meta-ton-anashimatismo,Εκνευρισμός στη Ν.Δ. μετά τον ανασχηματισμό,"Εκτεθειμένος απέναντι στο κόμμα του, εξαιτίας των χειρισμών του κατά τις τελευταίες αλλαγές στο υπουργικό σχήμα, εμφανίζεται ο Κυρ. Μητσοτάκης, που βρίσκεται ήδη στη ΔΕΘ ● Η γκρίνια στη «γαλάζια» Κ.Ο. για τη μη αξιοποίηση βουλευτών εξακολουθεί να είναι έντονη, ενώ πολλά στελέχη δεν έχουν καταλάβει τι ήθελε να πετύχει με τους τρεις ανασχηματισμούς ο πρωθυπουργός.","Δεν είναι μόνο η έντονη πίεση στην οποία βρίσκεται η κυβέρνηση μετά το καταστροφικό καλοκαίρι και το ζήτημα της αντιμετώπισης των πυρκαγιών που έπληξε σοβαρά την εικόνα της. Δεν είναι μόνο η πίεση λόγω των κυβερνητικών ευθυνών στο μέτωπο της πανδημίας και των συνεπειών της στην οικονομία, αλλά και του ζητήματος της ακρίβειας που έχει στόχο κατευθείαν την τσέπη των πολιτών. Είναι και το γεγονός ότι ο Κυριάκος Μητσοτάκης βρίσκεται ήδη στη Θεσσαλονίκη για τη ΔΕΘ, όντας, εκτός των άλλων, και εκτεθειμένος απέναντι στο εσωτερικό του κόμματός του, μετά το φιάσκο του ανασχηματισμού.Σε όλες τις περιπτώσεις άσκησης πολιτικής, ο πρωθυπουργός έχει το περιθώριο να επιχειρήσει να ρίξει τις ευθύνες στους υπουργούς του, κάτι που έκανε για παράδειγμα στο θέμα της πανδημίας, με την αλλαγή ολόκληρης της ηγεσίας του υπουργείου Υγείας. Σε ένα φιάσκο ανασχηματισμού, όμως, οι ευθύνες συγκεντρώνονται αποκλειστικά στον ίδιο, εξ ου και, όσο και αν ο Κυρ. Μητσοτάκης επιχείρησε να τις ρίξει στην αντιπολίτευση, δεν κατάφερε να γλιτώσει το σοβαρό τραύμα στην εικόνα του προσωπικά.Αλλά αυτό που τελικά κατάφερε, ήταν να προκαλέσει ένα μεγάλο κύμα έντονης δυσαρέσκειας μέσα στο κόμμα του και ειδικά στην Κοινοβουλευτική Ομάδα, όπου πολλοί βουλευτές εξακολουθούν να νιώθουν αποκομμένοι από τη διακυβέρνηση του «επιτελικού κράτους». Πολλά μέλη της Κοινοβουλευτικής Ομάδας είδαν το, τρίτο στη σειρά, τρένο ανασχηματισμού να περνάει από μπροστά τους και οι ίδιοι να μην είναι μέσα, ενώ έντονη δυσφορία επικρατεί και σε κάποιους από αυτούς που βρέθηκαν εκτός κυβέρνησης και οι οποίοι δεν κατάλαβαν καν από πού τους ήρθε.Και μπορεί ο πρωθυπουργός να υπουργοποίησε πέντε βουλευτές (μεταξύ των οποίων βέβαια και ο εκλεγμένος με το ψηφοδέλτιο Επικρατείας και ήδη μια φορά υπουργός, Τάκης Θεοδωρικάκος), με στόχο να κατευνάσει την γκρίνια στην Κοινοβουλευτική Ομάδα, αλλά δεν περνάει απαρατήρητο μέσα στο κόμμα ότι ταυτόχρονα έθεσε εκτός κυβέρνησης τέσσερις άλλους βουλευτές. Επομένως, το μήνυμα περί αξιοποίησης βουλευτών δεν πέρασε τελικά ποτέ στο εσωκομματικό ακροατήριο, όπου παρατηρείται όχι μόνο δυσαρέσκεια, αλλά και εκνευρισμός με τις επιλογές και τους χειρισμούς του πρωθυπουργού, παρότι αυτός δεν εκφράζεται δημόσια.Για την ακρίβεια, υπάρχουν πολλά στελέχη της Ν.Δ. που σε κανέναν από τους τρεις ανασχηματισμούς που έχει κάνει μέχρι σήμερα ο Κυρ. Μητσοτάκης (Αύγουστος 2020, Ιανουάριος 2021, Αύγουστος-Σεπτέμβριος 2021) δεν έχουν καταλάβει γιατί τους έκανε ο πρωθυπουργός, τι ήθελε να πετύχει και τι μήνυμα ήθελε να περάσει. Το βέβαιο είναι ότι πολλοί μέσα στη Ν.Δ. δεν είδαν με καθόλου καλό μάτι την απόπειρα υπουργοποίησης του πρώην υπουργού Αμυνας της κυβέρνησης ΣΥΡΙΖΑ, Ευάγγελου Αποστολάκη. Ταυτόχρονα, προκλητική φαίνεται στα μάτια βουλευτών της Ν.Δ. η μεταγραφή υπουργού από την Κύπρο (όπως έγινε στην περίπτωση του Χρήστου Στυλιανίδη), αντί της αξιοποίησης προσώπου από την Κοινοβουλευτική Ομάδα του κόμματος.Και μάλιστα, όταν -όπως «γαλάζια» στελέχη παρατηρούν- τρεις μεγάλες περιοχές, όπως η Ηλεία, η Λάρισα και η Θράκη, δεν εκπροσωπούνται μέσω υπουργών στην κυβέρνηση, με ό,τι αυτό συνεπάγεται για την προσπάθεια διείσδυσης στα τοπικά εκλογικά ακροατήρια. Απαρατήρητη δεν έχει περάσει και η αποπομπή από την κυβέρνηση και αντικατάσταση του Κώστα Βλάση, έως τότε υφυπουργού Εξωτερικών, αρμόδιου για τον απόδημο Ελληνισμό, κάτι που δίνει την εντύπωση στο εσωτερικό του κόμματος ότι η κυβέρνηση, η οποία πόνταρε εκλογικά στους απόδημους (για την ψήφο των οποίων ψηφίστηκε επί Ν.Δ. ο σχετικός νόμος), τώρα έχει σηκώσει τα χέρια ψηλά.Υπήρξε, βέβαια, η υπουργοποίηση των πέντε βουλευτών, η οποία εμφανίστηκε να έχει κυρίως γεωγραφική στόχευση, όπως λ.χ. η υπουργοποίηση του βουλευτή Εύβοιας Σίμου Κεδίκογλου, η οποία ήρθε μετά τις κυβερνητικές ευθύνες για την πύρινη καταστροφή στην εκλογική του περιφέρεια. Ομως ο κ. Κεδίκογλου δεν είναι απλώς βουλευτής Εύβοιας, αλλά ένα στέλεχος, που έχει συνδέσει την πορεία του με την περίοδο της διακυβέρνησης Σαμαρά. Και, αν συνδυαστεί και το γεγονός της υπουργοποίησης του επίσης σαμαρικού βουλευτή Ανδρέα Κατσανιώτη, ο οποίος δεν ήταν ο πρώτος σε σταυρούς στην Αχαΐα αλλά ο δεύτερος, γίνεται αντιληπτό ότι υπήρξε μια προσπάθεια του Κυρ. Μητσοτάκη να εξευμενίσει τη σαμαρική πτέρυγα -κάποιοι λένε και λόγω επικείμενων εκλογών, όποτε και αν γίνουν-, με την οποία ο πρωθυπουργός βρέθηκε σε μεγάλη απόσταση, μετά τα απανωτά μετεκλογικά «αδειάσματα» του στον Αντώνη Σαμαρά.Αλλά σίγουρα η κεντρική κίνηση που σημαδεύει τον ανασχηματισμό και σηματοδοτεί την ακροδεξιά κυβερνητική στροφή είναι, βέβαια, η τοποθέτηση του καθαρόαιμου ακροδεξιού και τρίτου υπουργού προερχόμενου από τον ΛΑΟΣ, Θάνου Πλεύρη, στη θέση του υπουργού Υγείας. Μάλιστα, δεν παρέλειψε να τη σχολιάσει και ο -πάντα πιστός στη θεωρία της «γαλάζιας πολυκατοικίας»- παλιός αρχηγός του, Γιώργος Καρατζαφέρης, και, παρότι ο ίδιος βρίσκεται πια εκτός πολιτικής σκηνής, να πει ότι οι άλλοτε στενοί συνεργάτες του «σήμερα κυβερνάνε τον τόπο».",2021-09-11 13:27
https://www.efsyn.gr/tehnes/ekdoseis-biblia/o-logos-stoys-syggrafeis/288871_sexistiko-einai-asyneidito-mas,«Σεξιστικό είναι το ασυνείδητό μας»,"Να πάψουν οι γυναίκες να βλέπουν το σώμα τους και την ύπαρξή τους με τα μάτια των ανδρών. Αυτό είναι το κλειδί, εξηγεί ο κοινωνιολόγος Νίκος Παναγιωτόπουλος στο «η δε γυνή ίνα…» (Πατάκης), ένα βιβλίο-παρέμβαση με ειρωνικό τίτλο που υπενθυμίζει ότι η πρόσβαση των γυναικών στην καταγγελία για κακοποίηση αποτελεί ένα είδος κοινωνικού προνομίου. Τα πολιτικά «μπράβο» και τα ευχολόγια δεν αρκούν, μας λέει, για τον μετασχηματισμό της κοινωνικής πραγματικότητας, και καταθέτει τις παρατηρήσεις του.","Τον Ιανουάριο του 2021 η Ολυμπιονίκης Σοφία Μπεκατώρου αποκαλύπτει τον βιασμό που είχε υποστεί το 1998 από παράγοντα της Ομοσπονδίας Ιστιοπλοΐας. Η στάση της χαιρετίζεται ως «θαρραλέα» από την Πρόεδρο της Δημοκρατίας και ο πρωθυπουργός μιλά για «θετικό παράδειγμα» που «αφυπνίζει συνειδήσεις».Ακολουθεί ένας χείμαρρος με μαρτυρίες γυναικών από τον καλλιτεχνικό χώρο, καταγγελίες σεξουαλικής κακοποίησης, μομφές, κουτσομπολιά που αναπαράγονται στα κυρίαρχα ΜΜΕ σε ένα πλαίσιο συλλογικής υποκρισίας πασπαλισμένης με μεγάλες δόσεις έκπληξης. Από την πλευρά του, το ελληνικό #MeToo ενάντια στην έμφυλη βία επισημαίνει ότι «για πρώτη φορά το “κατηγορώ” απέναντι στα θύματα αμφισβητήθηκε συλλογικά». Εβδομήντα πέντε μέρες αργότερα, κυκλοφορεί ένα σύντομο όσο και οργισμένο βιβλίο που βάζει τα πράγματα στη θέση τους.Είναι το η δε γυνή ίνα… του Νίκου Παναγιωτόπουλου (εκδ. Πατάκης), καθηγητή Κοινωνιολογίας στο Τμήμα Επικοινωνίας και ΜΜΕ του ΕΚΠΑ, μαθητή και επί χρόνια συνεργάτη του Πιερ Μπουρντιέ (1930-2002).Του κορυφαίου, μαχητικού και πολυμεταφρασμένου κοινωνικού επιστήμονα ο οποίος ήδη το 1998 είχε προχωρήσει στην ανατομία της «ανδρικής κυριαρχίας» που, όπως εξηγούσε, ασκείται με την ακούσια συγκατάθεση του κυριαρχούμενου (La domination masculine, Seuil 1998, Πατάκης 2007, μτφρ. Εφη Γιαννοπούλου).Σε υπόγειο διάλογο με τις αναλύσεις του Μπουρντιέ για το γενικότερο ζήτημα της συμβολικής βίας, ο Παναγιωτόπουλος δεν αφήνει την πολιτική εξουσία να καμαρώνει για την «Πολιτεία που διαθέτει το νομικό οπλοστάσιο του Κράτους Δικαίου».Διότι, όπως εξηγεί στο βιβλίο του, η αλήθεια από μόνη της είναι πολύ αδύναμη, διότι είμαστε πολύ μακριά ακόμη από την καθολική πρόσβαση στην καταγγελία της κακοποίησης, και πάντως διότι δεν αρκεί η μεταστροφή των συνειδήσεων για να μετασχηματιστούν οι σχέσεις των δύο φύλων». Μιλώντας σήμερα στην «Εφ.Συν.» αναλύει τις θέσεις του.Τι τον οδήγησε, λοιπόν, να παρέμβει εν θερμώ σε αυτή την υπόθεση;«Ηθελα να υπενθυμίσω πως το να γνωρίζουν οι πολιτικοί Κοινωνιολογία δεν είναι λιγότερο χρήσιμο από το να γνωρίζουν Οικονομία. Το να συνειδητοποιούμε ότι η ανδρική κυριαρχία είναι τόσο βαθιά ριζωμένη στο ασυνείδητό μας ώστε δεν την αντιλαμβανόμαστε και συνεπώς δυσκολευόμαστε να την αμφισβητήσουμε, μας βοηθά να αυξήσουμε τις πιθανότητες “ώστε το φως της αλήθειας να κάψει για πάντα το έγκλημα που ζει στο σκοτάδι”, όπως ειπώθηκε από επίσημα χείλη.Θέλησα να ανακαλέσω το πολύ γνωστό επιστημονικό γεγονός πως αυτό που είναι σεξιστικό είναι, τελικά, το ασυνείδητό μας, πως η ανδρική κυριαρχία που γεννά όλα αυτά τα σκανδαλώδη φαινόμενα αποτελεί την παραδειγματική μορφή της συμβολικής κυριαρχίας που ασκείται μέσω της συμβολικής βίας.Είναι μια μορφή κυριαρχίας της οποίας τα θύματα είναι, ταυτόχρονα, οι συνένοχοι. Προσπάθησα να συμβάλω στο να διαχυθεί η γνώση του γεγονότος πως ο φαλλοκρατικός τρόπος σκέψης είναι ειδικά αποτελεσματικός επειδή νομιμοποιεί μια σχέση κυριαρχίας εγγράφοντάς τη στους εγκεφάλους και στα σώματα, ανδρών και γυναικών, και συνεπώς η ακύρωσή του δεν μπορεί να προέλθει από ένα απλό πρόταγμα ετσιθελικού ή συνειδησιακού τύπου».Η ενδυνάμωση του κινήματος #MeToo στην Ελλάδα ενάντια στην έμφυλη βία και τη σεξουαλική παρενόχληση φαίνεται, πάντως, αισιόδοξο μήνυμα. Δεν λειτουργεί άραγε σαν ανάχωμα, σαν παράγοντας αποθαρρυντικός και υπονομευτικός για τις εκδηλώσεις της ανδρικής κυριαρχίας απέναντι σε γυναίκες;«Σαφέστατα ναι», απαντά ο Παναγιωτόπουλος. «Αλλά είναι επίσης προφανές ότι δεν αρκεί να ανακοινωθούν οι οικογενειακές, εργασιακές, σχολικές κ.ο.κ. δομές που παράγουν ανισότητες, συμβολική και φυσική βία εις βάρος των γυναικών. Δεν αρκεί η συνειδητοποίηση αυτών των δομών. Πόσες φορές έχουμε πει ή έχουμε ακούσει την αποστροφή “το ξέρω, αλλά δεν μπορώ να αλλάξω…”Αν είναι απαραίτητη η συνειδητοποίηση αυτών των αντικειμενικών καταστάσεων προκειμένου να θέσουμε σε ενέργεια τη διαδικασία μετασχηματισμού τους, προκειμένου να οροθετήσουμε τους στόχους των διαδικασιών αλλαγής τους, ο αληθινός μετασχηματισμός των δομών αυτών προϋποθέτει μια μακρά και δύσκολη ατομική και συλλογική διαδικασία “επανεκπαίδευσης” η οποία να μετασχηματίζει τους όρους “κατασκευής” των σωμάτων μας. Προϋποθέτει μια “επανεκπαίδευση” που να επιτρέπει στις γυναίκες να πάψουν να βλέπουν το σώμα τους, την ύπαρξή τους, και τον λόγο της ύπαρξής τους, με τα μάτια των ανδρών».Το #MeToo σαν κηπουρόςΤο η δε γυνή ίνα… μας θυμίζει με στοιχεία από εξειδικευμένες έρευνες πως παρότι η θέση και ο ρόλος της γυναίκας έχουν αλλάξει στην Ελλάδα τα τελευταία σαράντα χρόνια, η πλειονότητα των γυναικών έχουν ενσωματώσει την αντίληψη ότι είναι προορισμένες για ρόλους που «ταιριάζουν στο φύλο τους», με υποδεέστερη κοινωνική αξία, σε τομείς όπου απαιτείται η μικρότερη κρατικά εγγυημένη κατάρτιση κ.ο.κ.Το παλιό δίλημμα «οικογένεια ή εργασία;» δεν έχει εξαφανιστεί. Εχει μετατραπεί στο «εργασία σε γυναικείες θέσεις (…με μικρότερες ευθύνες) ή σε ανδρικές θέσεις (…με δυνατότητα εξέλιξης);» οπότε από μόνες τους οι γυναίκες θα κατευθυνθούν λ.χ. προς την παιδιατρική παρά προς την καρδιοχειρουργική, ή θα «πληρώσουν» την επιτυχία τους με ένα διαζύγιο κ.ο.κ.«Γι’ αυτούς τους λόγους, το κίνημα #MeToo δεν πρέπει να παραβλέψει πως η αύξηση των πιθανοτήτων να είναι αποτελεσματική η δράση του περνά μέσα από την ένταξη και των ανδρών στους κόλπους των αγώνων του», απαντά ο συγγραφέας.«Η αποδοχή μιας τέτοιας ένταξης περνά από τη συνειδητοποίηση των γυναικών ότι και οι άνδρες ως κυρίαρχοι κυριαρχούνται από την κυριαρχία τους, όπως έλεγε ο Μαρξ, ότι και οι άνδρες υποφέρουν από τον φαλλοκρατικό κόσμο που έχουν επιβάλει, κι από το βάρος των υποχρεώσεων στις οποίες τους εξαναγκάζει αυτός ο κόσμος. Εννοείται ότι αυτή η λογική δεν θα πρέπει να φτάσει στο άλλο άκρο.Γι’ αυτό η πολιτική φαντασία που πρέπει να επιδείξει το συγκεκριμένο κίνημα θα ήταν χρήσιμο, νομίζω, να εμφορείται -για να θυμηθώ τον Μπουρντιέ- όχι από τη διάθεση ενός κοινωνικού τεχνικού, αλλά από αυτήν ενός κηπουρού. Με άλλα λόγια, αντί να υποστηρίζει οριζόντιες και γενικόλογες παρεμβάσεις, να προχωρά σε εστιασμένες επεμβάσεις, φροντίζοντας κάθε φορά το συγκεκριμένο γρανάζι που μπλοκάρει το σύστημα».Το πολιτικό διακύβευμαΦαίνεται ωστόσο πιο μακρύς ο δρόμος για την παραδοσιακή ελληνική κοινωνία, που καλλιεργεί στερεότυπα και ζει σε μεγάλο ποσοστό της υπό την κηδεμονία μιας Εκκλησίας προσκολλημένης στις έμφυλες διακρίσεις… «Σε χώρες όπως η δική μας, όπου βασικοί θεσμοί κοινωνικοποίησης οργανώνουν τη δράση τους και τη συμβολική τους αναγνώριση με βάση την ανδρική τάξη πραγμάτων, οι δυνάμεις αλλαγής και απελευθέρωσης από την ανδρική κυριαρχία αντιμετωπίζουν σαφώς δυσχερέστερο έργο».Υπάρχει πάντως ακόμη ένας λόγος για τον οποίο ο Παναγιωτόπουλος έγραψε αυτό το δοκίμιο. Η αντίθεσή του στην πρωτοφανή συρρίκνωση (κατά 75%) των μαθημάτων Κοινωνικών Επιστημών στη διδασκαλία της Γ’ Γυμνασίου και του Γενικού Λυκείου (ΦΕΚ Β’ 2338/15.6.2020).«Θέλησα πράγματι να αναδείξω πώς η Κοινωνιολογία μπορεί να βοηθήσει τον πολίτη να έρθει σε μια ρήξη με την κυρίαρχη ανάγνωση σημαντικών πολιτικών και κοινωνικών προβλημάτων -και μεταξύ τους αυτής της “επικαιρότητας”-, να τον βοηθήσει να αποκτήσει ένα νέο, επιστημονικά θεμελιωμένο, εργαλείο άμυνας, έναν κώδικα κατανόησής τους που θα του επιτρέπει να τοποθετηθεί απέναντί τους ως συνειδητός πολίτης.Και αναδεικνύοντας μία από τις πολλές λειτουργίες της κοινωνιολογίας, θέλησα να απευθυνθώ ακόμα μία φορά στην ηγεσία του υπουργείου Παιδείας και να της επισημάνω πόσο λανθασμένη και επικίνδυνη κοινωνικά, οικονομικά και ηθικά, άρα, τελικά, πολιτικά, είναι η επιλογή του εξοβελισμού της Κοινωνιολογίας από το πρόγραμμα σπουδών της δευτεροβάθμιας εκπαίδευσης».Ποιο είναι εντέλει το πολιτικό διακύβευμα αυτής υπόθεσης;«Είναι η συνειδητοποίηση των αναγκαίων εκείνων πρωτοβουλιών και μέτρων που θα συμβάλουν στην ακύρωση των όρων αναπαραγωγής της ανδρικής κυριαρχίας, η οποία επιτρέπει τη διαιώνιση ενός κόσμου που παρουσιάζεται ως φυσικός και λειτουργεί εις βάρος των γυναικών. Οι καλές πολιτικές προθέσεις που ακούστηκαν οφείλουν να έχουν συνέχεια και συνέπεια και, κυρίως να χαρακτηρίζονται από μια ουσιαστική πολιτική επινοητικότητα βασισμένη στη βαθιά γνώση του τρόπου λειτουργίας της κοινωνίας».",2021-04-07 17:44
https://www.efsyn.gr/tehnes/ekdoseis-biblia/288346_enas-logotehnikos-gigantas-kai-oi-gynaikes,Ενας λογοτεχνικός γίγαντας και οι γυναίκες,"Τρία χρόνια μετά τον θάνατό του, βγαίνει στις ΗΠΑ η πολυαναμενόμενη βιογραφία που ο ίδιος ο Ροθ είχε παραγγείλει. Ο βιογράφος του αναγκαστικά αναφέρεται και στην πολυτάραχη ερωτική ζωή του συγγραφέα, τον οποίο κάποιες φεμινίστριες μίσησαν για το θάρρος και την ειλικρίνειά του στην καταγραφή της αρσενικής λαγνείας και τον ανακήρυξαν «μισογύνη».","Μόνο με ανάμεικτα συναισθήματα μπορεί κανείς να περιμένει να φτάσει και στα ελληνικά βιβλιοπωλεία η τόσο αναμενόμενη βιογραφία του Φίλιπ Ροθ από τον Μπλέικ Μπέιλι («Philip Roth: The Biography», εκδόσεις Jonathan Cape). Οι πιο περίεργοι για την ερωτική ζωή του ανθρώπου που με 31 μυθιστορήματα σε 51 χρόνια θεωρήθηκε ως ο μεγαλύτερος συγγραφέας του κόσμου όλου ίσως πάνε τρέχοντας να την πάρουν (ήδη στις ΗΠΑ, όπου κυκλοφορεί στις 8 Απριλίου, οι κριτικές είναι άπειρες και ο θόρυβος τεράστιος).Οι πολλοί φανατικοί αναγνώστες του εδώ στην Ελλάδα, ίσως, πάλι δεν αντέξουν τα απανωτά «χτυπήματα» στην εικόνα του συγγραφέα, ακόμα και από τον βιογράφο που ο ίδιος επέλεξε και εμπιστεύτηκε. Κυρίως όσον αφορά τις σχέσεις του με τις γυναίκες και τη γνώμη του γι' αυτές.Μα, εύλογα αναρωτιέται κανείς: έκρυψε ποτέ ο Ροθ τη ζωή του; Δεν ήταν πάντα στο στόχαστρο όχι μόνο της εβραϊκής κοινότητας, που θεωρούσε ότι τη μισεί, να 'ναι καλά ο μικρός του αυνανιστής Πορτνόι με τη φοβερή Εβραία μαμά, αλλά, κυρίως, των φεμινιστριών, που εκλάμβαναν ως απόδειξη «μισογυνισμού» την ειλικρίνεια με την οποία μετέφερε στις σελίδες του, όπως ο ίδιος έλεγε, κάθε τι το «αποκρουστικό» γύρω από την ανδρική λαγνεία και επιθυμία; «Υστερικός φόβος του πέους, ο φεμινισμός στον ρόλο της νέας ηθικής», σχολίαζε τότε.Τώρα πια, ο λόγος ανήκει στον βιογράφο του. Αλλες κριτικές βρίσκουν ότι ο Μπέιλι μεροληπτεί υπέρ του Ροθ, άλλες ότι φορτώνει τις 900 σελίδες του βιβλίου με ερωτικά ανέκδοτα και ιστορίες. Κι ας είχε ζητήσει ο συγγραφέας από τον Ρος Μίλερ, τον προηγούμενο βιογράφο του, τον οποίο απέλυσε, να εστιάσει στο έργο του, όχι σε κουτσομπολιά, να μη μετατρέψει τη βιογραφία του στην «Ιστορία του πέους μου».Ο Μπλέικ Μπέιλι, με τη σειρά του, έμπειρος βιογράφος που είχε άμεση πρόσβαση σε κάθε ντοκουμέντο, ακόμα και στον άγνωστο λίβελο που είχε γράψει ο Ροθ για τη δεύτερη σύζυγό του Κλερ Μπλουμ, η έκδοση του οποίου αποτράπηκε από συγγενείς και φίλους του, τον άκουγε επί χρόνια να διηγείται τη ζωή του. Μόνο ένα πράγμα, υποστηρίζει, του ζήτησε: «Δεν θέλω να με αποκαταστήσεις. Κάνε με μόνο ενδιαφέροντα».Κανένας κριτικός δεν αρνείται, πάνω-κάτω, ότι ο Μπέιλι τα κατάφερε να γράψει ένα εντυπωσιακό, σύνθετο βιβλίο, φορτωμένο, βέβαια, με εκείνα που ειδικά σήμερα, σε εποχές #metoo, κανείς δεν μπορεί να αποφύγει και με πολύ λιγότερο φως -είναι και δύσκολο- να πέφτει στο πώς έγραφε ο Ροθ τα απίστευτα βιβλία του. «Πάντα, όλα επέστρεφαν στις γυναίκες», δικαιολογείται ο βιογράφος. Την αγαπημένη, εξιδανικευμένη μητέρα του, Μπες, και τις άλλες, αυτές που αγάπησε κι αυτές που μίσησε, δηλαδή τις δυο γυναίκες με τις οποίες έζησε δύο καταστροφικούς γάμους. Τη Μάγκι Μάρτινσον, που τον ανάγκασε να την παντρευτεί χρησιμοποιώντας τα ούρα μιας εγκύου γυναίκας για να τον παραπλανήσει ότι περιμένει το παιδί του.Και τη διάσημη Βρετανίδα ηθοποιό Κλερ Μπλουμ, την οποία αρχικά λάτρεψε και έζησε μαζί με αυτήν και την κόρη της, Αννα, στο Λονδίνο και στο κτήμα του στο Κονέκτικατ, για να αρχίσουν σιγά σιγά οι τριβές, η ασυνεννοησία και τα τσιλιμπουρδίσματα (ο Ροθ τα έριξε ακόμα και στη φίλη της Αννας, τη Φελίσιτι, με τη δικαιολογία «ποιο το νόημα να υπάρχει ένα χαριτωμένο κορίτσι στο σπίτι αν δεν το γαμάς;»). Είκοσι χρόνια κράτησε ο γάμος τους. Η Μπλουμ, πασίγνωστα είναι αυτά, ήταν η πρώτη που ξεσήκωσε εναντίον του ένα κύμα γυναικείας οργής κατηγορώντας τον στο βιβλίο της «Leaving A Doll House» («Eγκαταλείποντας ένα κουκλόσπιτο») για μύρια όσα, βία, μισογυνισμό και απιστίες.Ο Ροθ δεν ξαναπαντρεύτηκε. Είχε δεκάδες ερωμένες, συχνά πολύ νεότερές του («Ημουνα σαράντα, ήταν δεκαεννέα, τέλεια», λέει στον Μπέιλι), ενώ δεν κρύβει ότι πήγαινε με πόρνες και είναι διάσημη η σχέση του με το «κουνελάκι» Αλις Ντέναμ. Στο βιβλίο αναφέρεται σε πολλές ερωμένες, αλλά και σε φίλες του (Τζάκι Κένεντι, Μία Φάροου, Μπάρμπρα Στράιζαντ, Αβα Γκάρντνερ). Οι περισσότερες σχέσεις του ήταν βραχύβιες, έζησε όμως και έναν δεσμό δεκαοχτώ ολόκληρα χρόνια με το μοντέλο Ινγκε, που του ενέπνευσε την Ντρένκα, ηρωίδα στο πιο άγριο, τολμηρό και σεξουαλικά ζωώδες έργο του, το «Θέατρο του Σάμπαθ» (εκδ. Πόλις) - το αγαπούσε περισσότερο από όλα τα βιβλία του.Ηδη, με αφορμή τη βιογραφία, έχουν αρχίσει να επαναλαμβάνονται τα βιτριολικά γυναικεία σχόλια για τον Ροθ, πολλές φεμινίστριες διαβλέπουν, μάλιστα, ότι κάποια στιγμή θα πάψει να διαβάζεται (sic). O Mπέιλι, πάντως, περιγράφει πόσο ζεστές σχέσεις είχε με πρώην ερωμένες του, πόσο βαθιά τις αγαπούσε και τον αγαπούσαν και βρίσκονταν κοντά του τις τελευταίες μέρες και ώρες της ζωής του. Και φυσικά, άντε να πείσεις κορυφαίες γυναίκες συγγραφείς (και φεμινίστριες) σαν τη Ζέιντι Σμιθ και τη Νικόλ Κράους να πάψουν να τον θαυμάζουν.Μπέιλι και Ροθ άρχισαν να συνεργάζονται το 2012 και ο συγγραφέας πέθανε το 2018 στα 85 του χρόνια. Ο βιογράφος του αφήνει να εννοηθεί ότι ο ηλικιωμένος και αποτραβηγμένος γίγαντας της λογοτεχνίας ένιωθε ότι ήταν παρεξηγημένος από γυναίκες και Εβραίους. Και ότι το έφερε βαρέως που δεν πήρε ποτέ το Νόμπελ. Οταν ανακοινώθηκε ότι το 2017, αντί γι' αυτόν, όπως όλος ο κόσμος περίμενε, το πήρε ο Μπομπ Ντίλαν, γέλασε: «ΟΚ, αλλά του χρόνου ελπίζω να το πάρουν οι Peter, Paul and Mary».",2021-04-03 17:16
https://www.efsyn.gr/kosmos/maties-ston-kosmo/gynaikes-toy-kosmoy/286068_bary-stigma-toy-sexismoy-pano-stis,Βαρύ το στίγμα του σεξισμού πάνω στις δημοσιογράφους,"Από τις εμπόλεμες ζώνες ώς το μάχιμο ρεπορτάζ και από τις αίθουσες σύνταξης ώς το διαδίκτυο, ο χώρος της δημοκρατίας δυστυχώς βρίθει διακρίσεων, παρενόχλησης και βίας κατά των γυναικών δημοσιογράφων και φωτορεπόρτερ, με συστηματική την ατιμωρησία των θυτών ● Τα απογοητευτικά στοιχεία από 112 χώρες δημοσιεύουν οι Ρεπόρτερ Χωρίς Σύνορα.","Στις αρχές Μαρτίου ένοπλοι του αυτοαποκαλούμενου «Ισλαμικού κράτους» εκτέλεσαν την ώρα που έφευγαν από τον τηλεοπτικό σταθμό Enikaas TV τρεις 20χρονες Αφγανές δημοσιογράφους, μόλις τρεις μήνες μετά τη δολοφονία της συναδέλφου τους και εκπρόσωπου του Αφγανικού Κέντρου για την Προστασία των Γυναικών Δημοσιογράφων, Μαλαλάι Μαϊουάντ.Το Αφγανιστάν δεν είναι εξαίρεση καθώς, όπως δείχνει έρευνα των Ρεπόρτερ Χωρίς Σύνορα, από τις 112 χώρες όπου είχε συνεντεύξεις με δημοσιογράφους, οι 40 χαρακτηρίστηκαν επικίνδυνες ή πολύ επικίνδυνες για τις επαγγελματίες της ενημέρωσης. Οι επιθέσεις δεν συμβαίνουν μόνο στα πεδία των ερευνών ή στο ίντερνετ και τα κοινωνικά δίκτυα, αλλά και στις αίθουσες σύνταξης όπου υποτίθεται ότι θα ήταν ασφαλείς.Οπως τονίζεται στην έκθεση «Η δημοσιογραφία μπροστά στον σεξισμό», που δημοσιοποίησαν οι Ρεπόρτερ Χωρίς Σύνορα, «το να είσαι δημοσιογράφος είναι ήδη επικίνδυνο, αλλά οι γυναίκες, εκτός από τα προβλήματα που αντιμετωπίζουν όλοι σε αυτό το επάγγελμα, επιπλέον γίνονται στόχος επικρίσεων, παρενόχλησης και επιθέσεων λόγω του φύλου τους».Η βία είναι παντούΣτο πεδίο οι προκλήσεις είναι πολλές. «Συνήθως έχεις να αντιμετωπίσεις άντρες που σε αγγίζουν και σου κάνουν απρεπείς χειρονομίες… στην καλύτερη περίπτωση», λέει η Γαλλίδα φωτορεπόρτερ Λορένς Γκεά που εδώ και δέκα χρόνια καλύπτει πολεμικές συρράξεις και σώθηκε ως εκ θαύματος από επίθεση όχλου αντρών στην Κεντροαφρικανική Δημοκρατία. Αλλες δεν στάθηκαν τυχερές, όπως έγινε στη διάρκεια της αποκαλούμενης «αραβικής άνοιξης», όταν δύο γυναίκες δημοσιογράφοι βιάστηκαν ενώ κάλυπταν τις διαδηλώσεις στην Αίγυπτο, η δε Λάρα Λόγκαν του αμερικανικού CBS περικυκλώθηκε από εκατοντάδες άντρες και κακοποιήθηκε σεξουαλικά.Η δουλειά στο πεδίο κρύβει κι άλλες δυσάρεστες εκπλήξεις, όπως δείχνει το φαινόμενο των «καταναγκαστικών φιλιών» που υφίστανται πολλές δημοσιογράφοι από τις ΗΠΑ ώς τη Ρωσία, ιδίως όταν καλύπτουν σε απευθείας μετάδοση αθλητικές εκδηλώσεις ή διαδηλώσεις. Στη Βραζιλία, ομάδα 50 γυναικών αθλητικογράφων ξεκίνησε το κίνημα #DeixaElaTrabahlar (Ασ' τη να δουλέψει) για να καταγγείλει το κύμα των ανεπιθύμητων φιλιών που δέχονται από φιλάθλους και παράγοντες την ώρα που μεταδίδουν αθλητικές διοργανώσεις.Αλλά ο χώρος που έχει αναδειχθεί στον πιο εχθρικό για τις γυναίκες δημοσιογράφους είναι το ίντερνετ, όπου, όπως δήλωσε το 73%, γίνονται τα περισσότερα κρούσματα: από καμπάνιες δυσφήμησης και «τρολιές» έως παραβίαση των προσωπικών δεδομένων ακόμη και πορνομοντάζ. «Η ψηφιακή παρενόχληση έχει μετατραπεί σε πανίσχυρο όπλο», λέει στους ερευνητές των ΡΧΣ η ανεξάρτητη Λιβανέζα δημοσιογράφος Λούνα Σαφουάν, που υπήρξε θύμα τεράστιας εκστρατείας ψηφιακής παρενόχλησης όταν τόλμησε να δημοσιεύσει αρνητικά σχόλια για την πανίσχυρη πολιτοφυλακή της Χεζμπολάχ.Ανάλογη εμπειρία βίωσε και η Βραζιλιάνα δημοσιογράφος Πατρίσια Κάμπος Μέλο: όταν αποκάλυψε ότι ο πρόεδρος Μπολσονάρο χρησιμοποίησε παράνομους πόρους για εκστρατείες παραπληροφόρησης έγινε στόχος μιας βίαιης καμπάνιας κυβερνοπαρενόχλησης, με τον γιο του Μπολσονάρο και τις στρατιές των ακολούθων του να διαδίδουν ότι ανταλλάσσει πληροφορίες με σεξουαλικές χάρες.«Ζούμε σε έναν κόσμο λογοκρισίας και τρολ, που πολλαπλασιάζονται από bots στα μέσα κοινωνικής δικτύωσης», δήλωσε κατά τη βράβευσή της με το βραβείο της Επιτροπής για την Προστασία των Δημοσιογράφων (CPJ). «Οι γυναίκες είναι τα βασικά θύματα. Πολύ συχνότερα από ό,τι στους άντρες συναδέλφους μας, εκφοβίζουν τους γονείς και τα παιδιά μας, κοροϊδεύουν την εμφάνισή μας, δημοσιοποιούν τα τηλέφωνα και τις διευθύνσεις μας, μας απειλούν βίαια στο ίντερνετ αλλά και στην πραγματική ζωή».Ενώ ιδιαίτερα ευάλωτες είναι όσες ασχολούνται με θέματα γυναικείων δικαιωμάτων και έμφυλης ανισότητας. Οπως συνέβη στη Σαουδική Αραβία με τη δημοσιογράφο Νουφ Αμπντελαζίζ αλ Τζεράουι, φυλακισμένη από τον Ιούνιο του 2018 γιατί κατήγγειλε το σύστημα κηδεμονίας των γυναικών από άντρες συγγενείς τους (ακόμη και από τα ανήλικα παιδιά τους): βασανίστηκε με ηλεκτροσόκ και δέχθηκε σεξουαλικές επιθέσεις στη διάρκεια της κράτησής της, πριν αποφυλακιστεί μόλις τον Φεβρουάριο.Ο δεύτερος πιο επικίνδυνος χώρος για τις δημοσιογράφους είναι οι αίθουσες σύνταξης, σύμφωνα με το 58% των συμμετεχόντων στην έρευνα των ΡΧΣ. Οι γυναίκες δημοσιογράφοι ήταν από τις πρώτες που μίλησαν για τις σεξουαλικές επιθέσεις που έχουν υποστεί, όπως έγινε στις ΗΠΑ, τον Ιούλιο του 2016 όταν η παρουσιάστρια του Fox News Γκρέτσεν Κάρλσον κατήγγειλε για σεξουαλική παρενόχληση τον εκτελεστικό διευθυντή Ρότζερ Ειλς, αναγκάζοντάς τον σε παραίτηση. Μήνες μετά ήρθε η σειρά του Χάρβεϊ Γουάινστιν και της καμπάνιας «#MeToo» που απλώθηκε σε ολόκληρο τον κόσμο.«Είναι σαφές πως ο σεξισμός κυριαρχεί και στα μίντια της Δανίας», δήλωσε η τηλεπαρουσιάστρια Σόφι Λίντε, που πέρσι τον Αύγουστο αποκάλυψε πως στέλεχος της κρατικής ραδιοτηλεόρασης DR τής ζήτησε στοματικό σεξ απειλώντας να καταστρέψει την καριέρα της. Σε λίγες ημέρες περισσότερες από 1.600 εργαζόμενες σε ΜΜΕ υπέγραψαν γράμμα που τόνιζε: «Το έχουμε βιώσει: απρεπή σχόλια για την εμφάνιση ή τα ρούχα μας, μηνύματα όλο υπονοούμενα, σωματικό άγγιγμα που ξεπερνά τα όρια, εκβιασμοί, βιασμοί… Γινόταν στο παρελθόν. Γίνεται και τώρα».Σιωπή και αυτολογοκρισίαΤο 84% των γυναικών δημοσιογράφων έχει γνωρίσει τη σεξουαλική παρενόχληση, το 30% σεξουαλική επίθεση, το 27% απειλή για βιασμό και τον 7% βιασμό. Κι όμως εγκλήματα που είναι τόσο συχνά, παραμένουν ατιμώρητα στο 85% των περιπτώσεων.Πέρα από το στρες, το άγχος και τον φόβο που προκαλούν στα θύματά τους, η σεξιστική και σεξουαλική βία οδηγεί το 43% των γυναικών δημοσιογράφων να κλείσει προσωρινά ή και οριστικά τους λογαριασμούς του στα κοινωνικά δίκτυα, το 48% στην αυτολογοκρισία και ένα 21% στην αλλαγή ρεπορτάζ, ποσοστό ίδιο με εκείνο όσων επιλέγουν τελικά να παραιτηθούν. Ο αντίκτυπος αυτών των επιθέσεων στη δημοσιογραφία, επισημαίνει η έκθεση, είναι κρίσιμος καθώς συχνά καταφέρνουν να σωπάσουν τις φωνές των γυναικών έτσι που τα μίντια «χάνουν τον πλουραλισμό, τη διαφορετική οπτική, ακόμη και μέρος της αξιοπιστίας και της αμεροληψίας τους».",2021-03-18 16:17
https://www.efsyn.gr/nisides/anohyroti-poli/286347_skepseis-gia-tin-tehni-tis-epomenis-meras,Σκέψεις για την τέχνη της επόμενης μέρας,Η τέχνη της επόμενης μέρας θα οριστεί πρωταρχικά από τη ζωή της επόμενης μέρας και από τις ανάγκες των ανθρώπων και τους αυθόρμητους όρους που η ίδια η ζωή τους θα επιβάλει.,"Και η ζωή συνεχίζει. Κλεισμένη στη θλιμμένη της παρένθεση, πολιορκημένη από παρελθόν και από μέλλον, σε ένα στατικό παρόν αποξηραμένο από χρόνο. Παρένθεση φτιαγμένη από την ανικανότητα διαχείρισης που για λόγους συντομίας ονομάσαμε λοκντάουν.Ολο το παρόν έχει μεταμορφωθεί σε μια ατελείωτη φυγή απ' το παρόν. Προς οποιαδήποτε κατεύθυνση. Αλλοτε προς εύκολες και επαναλαμβανόμενες απολαύσεις, άλλοτε προς την προσπάθεια οικοδόμησης μιας νέας ρουτίνας, άλλοτε προς την απελπισία και μόνο. Και όλο και πιο συχνά, το παρελθόν μοιάζει με ιδανικό τόπο να ξεφύγεις. Και μέσα στην αναγκαιότητα της προσφυγής τα περασμένα λειαίνονται, εξιδανικεύονται. Και είναι λογικό.Οταν ακόμη και το ελάχιστο έχει ονομαστεί πολυτέλεια, το πιο απλό μεταμορφώνεται σε ομορφιά. Αυτό όμως δεν είναι ένα κείμενο αναπόλησης. Επίσης δεν είναι ένα κείμενο καταγγελίας της αντιδημοκρατικότητας της διαχείρισης, των καταπατήσεων και των εγκλημάτων. Είναι όμως ένα κείμενο φυγής. Φυγής προς το μέλλον.Τις τελευταίες εβδομάδες προσπαθώ να σκεφτώ πώς θα είναι η τέχνη της επόμενης μέρας. Γιατί αν κάτι αποδείχθηκε με τον πιο καταφατικό τρόπο, ανάμεσα στα άλλα, από όλη αυτή την παράνοια που ζούμε, είναι πως η τέχνη δεν είναι μια δευτερεύουσα δραστηριότητα, ένας τρόπος για να περνά ευχάριστα ο χρόνος.Είναι μια ζωτική ανάγκη, ένα συλλογικό αποτύπωμα και πάνω απ' όλα, ο τόπος της ουσιαστικής συνάντησης. Επειτα από τόσο καιρό (και εδώ περιλαμβάνω και τον καιρό που έχουμε μπροστά μας) δεν πιστεύω πως η επόμενη μέρα μπορεί απλώς να ταυτιστεί με μια επανέναρξη των καλλιτεχνικών δραστηριοτήτων. Με την άρση μιας παύσης και την απλή συνέχεια. Η παρένθεση έχει αλλάξει τις συνθήκες. Τις υλικές συνθήκες αλλά ταυτόχρονα και τον τρόπο που ο καθένας βλέπει τους εαυτούς του και τους γύρω του.Επίσης, το ίδιο το γεγονός της στασιμότητας στην ατομική ζωή του καθενός κατά παράδοξο τρόπο δεν ταυτίστηκε με μια συλλογική στασιμότητα. Οι πρωτοβουλίες, οι πράξεις και οι συζητήσεις γύρω από μια σειρά από θέματα και γεγονότα δημιουργούν μια πολλαπλή εύφλεκτη ύλη και μέσα από αυτή νέες απαιτήσεις.Το #support art workers, το #metoo, το #πονάω, η στάση των καλλιτεχνών απέναντι στην υπόθεση Λιγνάδη, η αλληλεγγύη για το αίτημα του απεργού πείνας Δημήτρη Κουφοντίνα δεν αποτέλεσαν απλώς υποθέσεις εργασίας γύρω από συγκεκριμένα ζητήματα. Αποτέλεσαν άμεσες διεκδικήσεις, αμφισβητήσεις και μετατοπίσεις σε σχέση με το πώς ένα κομμάτι της κοινωνίας αντιλαμβάνεται τον εαυτό του σε αυτήν, τις απαιτήσεις που έχει από αυτήν και την κατεύθυνση προς την οποία διεκδικεί αυτή να κινηθεί.Το σύνολο των τάσεων αυτών περιγράφει ένα πολλαπλό ρήγμα. Ενα ρήγμα που δεν αποκλείει αλλά συμπεριλαμβάνει το διαφορετικό και θέτει εκ νέου ζητήματα σε σχέση με τις ελευθερίες, τα δικαιώματα, το φύλο, την εργασία, την ταυτότητα. Αυτό λοιπόν για το οποίο πρέπει να αναρωτηθούμε είναι για τη δυνατότητα όλης αυτής της πολλαπλής συνθήκης να βρει το αισθητικό της αποτύπωμα και την καλλιτεχνική της λειτουργία.Γιατί η τέχνη της επόμενης μέρας θα οριστεί πρωταρχικά από τη ζωή της επόμενης μέρας. Από τις ανάγκες των ανθρώπων και τους αυθόρμητους όρους που η ίδια η ζωή τους θα επιβάλει. Δεν μπορούμε να μιλήσουμε με βεβαιότητα, αλλά μπορούμε να υποθέσουμε κάποια χαρακτηριστικά στοιχεία. Αυτό που θα αναζητήσει ο κόσμος την επόμενη μέρα θα είναι η συνάντηση, η εξωστρέφεια και η συμμετοχή.Μια τέχνη κλειστή, εσωτερική και κατοικίδια δύσκολα θα βρει το κοινό της τις μέρες εκείνες (αν φυσικά έρθουν ποτέ). Ταυτόχρονα η τέχνη αυτή θα πρέπει με κάποιον τρόπο να θέτει στο προσκήνιο τα ζητήματα που τέθηκαν όλη αυτή την περίοδο από την ίδια τη ζωή. Και δεν μιλώ εδώ για μια τέχνη της καραντίνας (όχι άλλο παρακαλώ) αλλά για μια τέχνη που θα μιλά για τον πυρήνα των πραγμάτων. Τις έννοιες του ελέγχου και της απειλής, της καταστολής και της αλλοτρίωσης, της κοινής ανθρώπινης μοίρας υπό καθεστώτος έκτακτης ανάγκης, του οικιακού χώρου ως πεδίου μάχης και τόσα ακόμη.Αυτές είναι μόνο κάποιες πρώτες σκέψεις. Διατυπωμένες περισσότερο από την ανάγκη να ειπωθεί το γεγονός πως οι παλιοί τρόποι δεν θα βρουν τον χώρο που καταλάμβαναν στην προ κορονοϊού εποχή. Και ακόμη περισσότερο από την ανάγκη να ξεκινήσει μια κουβέντα για το ποια θα μπορούσε να είναι η μορφή και το αισθητικό αποτύπωμα της επόμενης μέρας.(Συνεχίζεται…)",2021-03-20 18:00
https://www.efsyn.gr/politiki/antipoliteysi/309808_arhizei-agrio-sfyrokopima,Αρχίζει άγριο σφυροκόπημα,"Το ζήτημα της ακρίβειας είναι η επόμενη μεγάλη μάχη που καλείται να δώσει ο ΣΥΡΙΖΑ-Π.Σ., αναδεικνύοντας τον παθητικό ρόλο της κυβέρνησης απέναντι στην αγορά και προτάσσοντας μια εναλλακτική πρόταση για την αντιμετώπισή της.","Απέναντι στην κυβέρνηση στη μεγάλη μάχη της καθημερινότητας θα βρεθεί, το επόμενο διάστημα, ο ΣΥΡΙΖΑ-Π.Σ., έχοντας σοβαρά υπόψη του ότι θέματα όπως οι ανατιμήσεις προϊόντων και υπηρεσιών, αλλά και η γενικότερη οικονομική κρίση που ελέω πανδημίας έχει εμφανιστεί ήδη και θα κορυφώνεται όσο περνάει ο καιρός, θα κρίνουν πολλά στο πολιτικό πεδίο. Στην Κουμουνδούρου εκτιμούν ότι ο χειμώνας που έρχεται θα είναι βαρύς, όχι μόνο στο επίπεδο της πανδημίας και της υγειονομικής διαχείρισής της αλλά κύρια στο οικονομικό κομμάτι, στο πορτοφόλι των πολιτών και στο καλάθι της νοικοκυράς.Εκεί θα δώσει το βάρος της η αξιωματική αντιπολίτευση και ο Αλέξης Τσίπρας, προτείνοντας μια σειρά από μέτρα και πολιτικές που θα έχουν ως στόχο την ανακούφιση της κοινωνίας απέναντι στο τσουνάμι της ακρίβειας. Για να το επικοινωνήσει στον κόσμο, καλύτερο βήμα απ’ τη Διεθνή Εκθεση Θεσσαλονίκης δεν θα μπορούσε να βρει, στην παρούσα συγκυρία. Στον ΣΥΡΙΖΑ ετοιμάζονται για την άνοδο του προέδρου στην πόλη το επόμενο Σαββατοκύριακο, όπου θα μιλήσει και θα δώσει συνέντευξη Τύπου μία εβδομάδα μετά την παρουσία, εκεί, του Κυριάκου Μητσοτάκη.Ενδεικτικό του πόσο σημαντική θεωρούν τη ΔΕΘ στην αξιωματική αντιπολίτευση αποτελεί το γεγονός ότι ο Αλέξης Τσίπρας έκανε ένα ταξίδι-εξπρές, εκεί, την Πέμπτη και είχε συνάντηση με παραγωγικούς φορείς της πόλης, δύο μέρες πριν από την άνοδο του πρωθυπουργού και την ομιλία του απόψε στο Βελλίδειο συνεδριακό κέντρο. Με αυτή του την κίνηση ο επικεφαλής του ΣΥΡΙΖΑ-Π.Σ. θέλησε να πετύχει δύο πράγματα:Πρώτον να προετοιμάσει το έδαφος με τη δική του παρουσία εκεί, δίνοντας τον τόνο μιας δυναμικής αντιπολίτευσης που βρίσκεται στο πλευρό των παραγωγικών φορέων της πόλης απέναντι σε μια κυβέρνηση που προς το παρόν τουλάχιστον αποδεικνύεται παρατηρητής των γεγονότων και, δεύτερον, να προλάβει τον πρωθυπουργό και να ζητήσει πέντε άμεσα μέτρα που κατά την εκτίμησή του θα αντιμετωπίζουν την ακρίβεια. Και η αλήθεια είναι πως δεν έχασε καιρό, καθώς εξαπέλυσε σκληρή επίθεση στην κυβέρνηση, χαρακτηρίζοντας τη στρατηγική της «ανεύθυνη, αν όχι εγκληματική».Επισήμανε το κύμα ανατιμήσεων, το οποίο έρχεται σε μια εποχή που χαρακτηρίζεται από χρέη και έλλειψη ρευστότητας των πολιτών και της αγοράς, λέγοντας χαρακτηριστικά: «Αντιλαμβανόμαστε όλοι ότι αυτό ίσως είναι το τελειωτικό χτύπημα. Από την πλευρά των καταναλωτών είναι απολύτως σαφής η δυσκολία, η μείωση της αγοραστικής δύναμης με τους μισθούς στάσιμους. Από την πλευρά του επιχειρηματία ή του παραγωγού, η αύξηση των τιμών θα οδηγήσει σε μείωση της ζήτησης. «Αρα μπαίνουμε σε έναν φαύλο κύκλο, άρα λοιπόν νομίζω είναι η ώρα να έρθουμε να δούμε με ποιον τρόπο θα παρέμβουμε για να αντιμετωπίσουμε τα προβλήματα που έχουν προκύψει πριν αυτά γίνουν ανυπέρβλητα».Ο Αλέξης Τσίπρας στην ίδια συνάντηση πρότεινε ήδη πέντε μέτρα, προκειμένου να αναχαιτιστεί το κύμα ακρίβειας, που επικεντρώνονται -σε πρώτη φάση- στην αναστολή - πάγωμα των φόρων στα καύσιμα και την επέκταση των επιδομάτων θέρμανσης. Ειδικότερα:■ Αναστολή του φόρου κατανάλωσης στο φυσικό αέριο.■ Πάγωμα του ειδικού φόρου κατανάλωσης για το αγροτικό πετρέλαιο.■ Αναστολή του φόρου κατανάλωσης στο πετρέλαιο θέρμανσης για τα νοικοκυριά.■ Σημαντική μείωση του ειδικού φόρου κατανάλωσης στο πετρέλαιο κίνησης και στη βενζίνη.■ Επέκταση των επιδομάτων θέρμανσης και σε ανώτερα εισοδηματικά κλιμάκια και αυτό αφορά ιδιαίτερα τη Βόρεια Ελλάδα, λόγω του πιο ψυχρού και μεγαλύτερου σε διάρκεια χειμώνα.Την ίδια ώρα, υπενθύμισε τα μέτρα που έχει προτείνει εδώ και καιρό ο ΣΥΡΙΖΑ (τα είχε παρουσιάσει σε ειδική εκδήλωση πριν λίγους μήνες) και τα οποία αφορούν τη μεσαία και μικρή επιχειρηματικότητα. Μεταξύ άλλων πρόκειται για:● Διαγραφή των χρεών που δημιουργήθηκαν στη διάρκεια της πανδημίας.● Διαγραφή τόκων και προσαυξήσεων και μέρους της βασικής οφειλής των χρεών που δημιουργήθηκαν στη διάρκεια της πανδημίας, καθώς και αποπληρωμή της υπόλοιπης οφειλής σε ένα εύρος 120 δόσεων. Μια αντίστοιχη ρύθμιση που εφάρμοσε η κυβέρνηση του ΣΥΡΙΖΑ ως προς τα χρέη των επιχειρήσεων προς τα ασφαλιστικά ταμεία.● Αμεσα μέτρα ενίσχυσης της ρευστότητας: Να υπάρξει μετατροπή της επιστρεπτέας προκαταβολής σε μη επιστρεπτέα, με κριτήρια.● Επιδότηση ασφαλιστικών εισφορών για τη διατήρηση θέσεων εργασίας για όσο διάστημα χρειαστεί, με την υποχρέωση διατήρησης του συνόλου των εργαζομένων.Η λίστα των μέτρων αναμένεται να εμπλουτιστεί έως την επόμενη εβδομάδα, καθώς ο Αλέξης Τσίπρας προτίθεται να ασκήσει δριμεία κριτική στην κυβέρνηση για μια σειρά από ζητήματα, όπως π.χ. η μη ενίσχυση του ΕΣΥ και η προώθηση των ΣΔΙΤ στη δημόσια υγεία, ύστερα από σχεδόν δύο χρόνια πανδημίας, το επισφαλές άνοιγμα των σχολείων εν μέσω κορονοϊού αλλά και η γενικότερη διαχείριση από πλευράς κυβέρνησης, για την οποία έχει εκφράσει την πεποίθηση ότι βρίσκεται ήδη σε «αποδρομή». Το βλέμμα, βέβαια, είναι στραμμένο πάντα στις κάλπες, καθώς στον ΣΥΡΙΖΑ θεωρούν σχεδόν σίγουρο ότι η κυβέρνηση Μητσοτάκη δεν θα εξαντλήσει την τετραετία.",2021-09-11 15:34
https://www.efsyn.gr/stiles/meteoros/297592_eat-gada,ΕΑΤ-ΓΑΔΑ,ΗΜΕΡΟΛΟΓΙΑ ΚΟΡΟΝΟΪΟΥ.,"Μεσουρανεί η χούντα των Συνταγματαρχών, όταν το αντιστασιακό κίνημα στο εσωτερικό και κυρίως στο εξωτερικό επιδιώκει την αποβολή της από το Συμβούλιο της Ευρώπης εξαιτίας των φρικτών βασανιστηρίων, στα οποία το έκνομο καθεστώς υποβάλλει τους πολίτες που αντιδρούν. Αγγλία, Γαλλία, Δυτική Γερμανία και οι δορυφόροι τους δεν συμμερίζονται το αίτημα, που υποστηρίζεται από τις σκανδιναβικές χώρες και την Ολλανδία. Προκειμένου να τεκμηριωθεί η προσφυγή, το Συμβούλιο ζητά μαρτυρίες από πρώτο χέρι για τα τεκταινόμενα στο ΕΑΤ-ΕΣΑ και την Μπουμπουλίνας.Επιφανείς προσωπικότητες, μεταξύ των οποίων τρεις σπουδαίες γυναίκες, η Μαρία Μπέκετ, η Αμαλία Φλέμινγκ και η Ελένη Βλάχου, οργανώνουν τη φυγάδευση στην Εσπερία αγωνιστών που γνώρισαν στο πετσί τους τις ανορθόδοξες «περιποιήσεις» των Μάλλιου, Μπάμπαλη, Θεοφιλογιαννάκου και Σπανού. Ο Περικλής Κοροβέσης ταξιδεύει με πλαστό διαβατήριο στην Κωνσταντινούπολη κι από κει γραμμή στο Στρασβούργο.Θρυμματίζει η κατάθεσή του, καθώς και η αντίστοιχη της Κίττυς Αρσένη, τα έωλα επιχειρήματα των πραξικοπηματιών και τον χειμώνα του 1969 η διεθνής απομόνωση της δικτατορίας καθίσταται αμετάκλητο γεγονός. Το κείμενο του Περικλή ενώπιον της αρμόδιας επιτροπής, με ενδεδειγμένες προσθαφαιρέσεις, τυπώνεται πολυγραφημένο σε μερικές δεκάδες αντίτυπα και διαδίδεται από τους Ελληνες εμιγκρέδες. «Η Μέθοδος», όπως είναι ο αρχικός τίτλος, μεταφράζεται στις ευρωπαϊκές γλώσσες και γίνεται παγκόσμιο μπεστ σέλερ.Οι παρ’ ημίν νεαροί αντιστασιακοί τής μετέπειτα γενιάς του Πολυτεχνείου ντύνουν το βιβλιαράκι με φωτογραφίες αστέρων του πενταγράμμου και του σινεμά, καταπώς κοσμούν τα σχολικά τους τετράδια οι μικρότερες αδελφές τους, και κυκλοφορεί παράνομα από χέρι σε χέρι, συνεγείροντας το αντιχουντικό πνεύμα. Πρόκειται για τους θρυλικούς «Ανθρωποφύλακες» -η πατρότητα του τελικού τίτλου ανήκει στον Βασίλη Βασιλικό- που δυστυχώς διατηρούν ακέραια την επικαιρότητά τους έως σήμερα.Διελκυστίνδα δεινή δυστυχώς με παρόμοιο διακύβευμα δρομολογεί, τηρουμένων των αναλογιών, πενήντα δύο συναπτά έτη αργότερα η μήνυση των Αρη Παπαζαχαρουδάκη και Ο.Μ. εναντίον ανδρών της ΕΛ.ΑΣ. για βασανισμό στη ΓΑΔΑ. Εύχονται οι ενάγοντες να είναι οι τελευταίοι που «τυχαίνουν» τέτοιας αντιμετώπισης στη χώρα μας.Ο δικηγόρος τους Θανάσης Καμπαγιάννης παραπέμπει στους «Ανθρωποφύλακες», διευκρινίζοντας ότι η ως άνω προσφυγή στη Δικαιοσύνη συνιστά «τολμηρή πράξη, εκθέτει -όπως και τότε- αγωνιστές απέναντι στην εκδικητικότητα του κρατικού μηχανισμού και γι’ αυτό η επιλογή της μάχης πρέπει να τύχει ευρείας στήριξης».Συμπληρώνει ή έτερη συνήγορος Ιωάννα Κούρτοβικ πως δικαστές και εισαγγελείς στη συντριπτική τους πλειονότητα θεωρούν ότι οι αστυνομικοί περιβάλλονται με αμάχητο τεκμήριο αξιοπιστίας στον χθεσινό φακό της «Εφ.Συν.», που υπογράφει η καλή συνάδελφος Γιώτα Τέσση, για να καταλήξει ο Κώστας Παπαδάκης: «Η μήνυση θα έχει πολύ μεγάλη δυσκολία να οδηγήσει στην καταδίκη των υπαιτίων, αλλά έχει ένα ευρύτερο καθήκον: τη συλλογική ανάδειξη όλων των περιπτώσεων που έχουν αντιμετωπίσει κακοποίηση και βασανιστήρια και να δημιουργήσει ένα κίνημα σαν το MeToo».",2021-06-08 16:00
https://www.efsyn.gr/nisides/anohyroti-poli/296103_tehni-kai-ithiki,Τέχνη και ηθική,"Τα όρια του πλαστού και του πραγματικού, του ιδιωτικού και του δημοσίου, του όμορφου και του σωστού έχουν θολώσει περισσότερο από ποτέ.","Υπάρχει μια συζήτηση η οποία αναπτύσσεται τόσο σε παγκόσμιο όσο και σε εγχώριο (έστω ετεροχρονισμένα) επίπεδο για τη σχέση της τέχνης και της ηθικής. Ή, για να είμαστε πιο συγκεκριμένοι, όχι του καθαυτό έργου τέχνης αλλά της βιογραφίας ή της κοινωνικής συμπεριφοράς και θέσης του καλλιτέχνη. Είναι μία από τις πολλές συζητήσεις που ανοίγει με διαφορετικούς τρόπους και άλλη ένταση σε διαφορετικές περιπτώσεις και με διαφορετικές αφορμές.Ολες αυτές οι συζητήσεις μπορεί να μην οδηγούν κάπου συγκεκριμένα ή να μην έχουν πάντοτε μια αυστηρή κατεύθυνση, αλλά σίγουρα αποτυπώνουν αιτήματα και ανάγκες, δικαιώματα και διεκδικήσεις σε σχέση με το φύλο, την ταυτότητα και τα δικαιώματα των μειονοτήτων. Ο κόσμος αλλάζει. Και οι συζητήσεις περιγράφουν την αλλαγή.«Δεν μπορεί κάποιος να είναι σπουδαίος καλλιτέχνης αν δεν είναι πρώτα σπουδαίος άνθρωπος». Η φράση αυτή μέσα στην απολυτότητά της περιγράφει λίγο πολύ ένα αίτημα και μία θέση που διατυπώθηκε κατά την περίοδο του #Μetoo τόσο στην ελληνική όσο και στην παγκόσμια εκδοχή του. Αλλά ακόμα κι αν είναι απολύτως κατανοητό πως διατυπώνεται σε μια συγκεκριμένη συγκυρία απέναντι σε συγκεκριμένες άθλιες συμπεριφορές συγκεκριμένων καλλιτεχνών, πώς μπορεί μια φράση σαν αυτή να σταθεί ιστορικά; Ο Κνουτ Χάμσουν έδωσε το βραβείο Νόμπελ του στον Χίτλερ, ο Βιγιόν ήταν μαχαιροβγάλτης και ο Ρεμπό κατέληξε έμπορος όπλων, σκλάβων και γυναικών. Ηθικά –ακόμα και με τα μέτρα της εποχής τους– οι συμπεριφορές αυτές είναι εξοβελιστέες. Μειώνουν όμως σε κάτι την αξία των έργων των συγγραφέων αυτών; Και αν ναι, η προτεινόμενη λύση θα ήταν η απαγόρευση των έργων;Ζούμε σε μια συγκυρία απόλυτης ορατότητας και οικειότητας όπου συχνά η (αυτο)βιογραφία συμπληρώνει ή ακόμα και αντικαθιστά τον μύθο της αφήγησης. Η εξομολογητική τέχνη και η κυριαρχία της πολιτικής των ταυτοτήτων επί της αισθητικής έρχονται να συναντήσουν την κυριαρχία της ατελείωτης αυτοέκφρασης των μέσων κοινωνικής δικτύωσης, την κατασκευή του εαυτού στον δημόσιο χώρο μέσα από επιθυμίες, πρότυπα και ατελείωτα φίλτρα.Τα όρια του πλαστού και του πραγματικού, του ιδιωτικού και του δημοσίου, του όμορφου και του σωστού έχουν θολώσει περισσότερο από ποτέ. Μέσα από αυτήν τη συγκυρία διατυπώνεται ένα αίτημα απέναντι στον καλλιτέχνη: Από τη στιγμή που έχει ορατότητα οφείλει να είναι και να συμπεριφέρεται ως κοινωνικό πρότυπο (ό,τι κι αν σημαίνει αυτό). Ολα αυτά όμως δεν έχουν καμία σχέση με την ίδια την τέχνη.Κάθε καλλιτέχνης ελέγχεται και περιορίζεται ακριβώς από τους ίδιους νόμους, τις ίδιες υποχρεώσεις και τα ίδια καθήκοντα με κάθε άλλον πολίτη της εκάστοτε χώρας. Με τους ίδιους ηθικούς κώδικες με τους οποίους κρίνεται ο κάθε άλλος. Από εκεί και πέρα οφείλει να είναι απολύτως ελεύθερος εντός του πεδίου του εκφραστικού του μέσου (και δεν εννοώ εδώ φυσικά τις συμπεριφορές στις πρόβες ή κάτι παρόμοιο). Ανεξάρτητος από ηθικές ή οποιεσδήποτε άλλες επιταγές.Η ίδια η τέχνη δεν μπορεί να είναι ένα ταξίδι προς το κυνήγι της ηθικής αρετής (όπως και αν αυτή ορίζεται). Σε οποιοδήποτε καλλιτεχνικό μέσο κι αν αναφερόμαστε, ξέρουμε πως οι σημαντικότεροι και πιο ανθρώπινοι ήρωες είναι αυτοί με τις περισσότερες αντιφάσεις. Πώς μπορούμε, λοιπόν, να απαιτούμε από τους δημιουργούς να μην είναι αντιφατικοί; Να μην περιέχουν και το λάθος, το μη ηθικό, το σκοτεινό;Κάπου ανάμεσα στην κυριαρχία της ασημαντότητας και της καφρίλας που επιφυλάσσει για όλους μας η κυρίαρχη αφήγηση και στη διορθωτική προστακτική μιας συγκεχυμένης εκδοχής της πολιτικής ορθότητας πρέπει να επανεφεύρουμε τη σχέση της τέχνης με το ανθρώπινο. Μια περιεκτική, νέα ευαισθησία που έχει χώρο και για το λάθος, εμπεριέχει και το ηθικά προβληματικό, βρίσκει χώρο ακόμα κι αυτό που εμείς αντιλαμβανόμαστε ως πολιτικά απαράδεκτο στοιχείο μιας γενικότερης ανθρώπινης αφήγησης. Μια νέα ευαισθησία που δεν αγνοεί τις ηθικές επιταγές αλλά ταυτόχρονα δεν αντικαθίσταται από αυτές.Αναζητούμε μια τέχνη που απαιτεί από τους δημιουργούς να βελτιώνονται διαρκώς με δημιουργικούς όρους εντός μιας κοινωνίας που απαιτεί από τους πολίτες της να βελτιώνονται διαρκώς με πολιτικούς όρους.",2021-05-29 06:00
https://www.efsyn.gr/politiki/synenteyxeis/300485_den-epibebaionontai-oi-apopseis-gia-exarsi-ton-sexoyalikon-egklimaton,«Δεν επιβεβαιώνονται οι απόψεις για έξαρση των σεξουαλικών εγκλημάτων»,"Η σεξουαλική εγκληματικότητα, όπως αποτυπώνεται στη δικαστική στατιστική, εμφανίζει από το 1960 και μετά μια σοβαρή πτώση ● Το «άνοιγμα στομάτων» μετά τις καταγγελίες της Σ. Μπεκατώρου δημιουργεί μια προοπτική για την ανάγκη ενθάρρυνσης και υποστήριξης των θυμάτων, με την κινητοποίηση θεσμών και τη δημιουργία υποδομών","Μπορεί τα πρόσφατα άγρια εγκλήματα να άνοιξαν τη συζήτηση για την αυστηροποίηση της ποινικής τους αντιμετώπισης, ωστόσο τα σχετικά αδικήματα δεν παρουσιάζουν κάποια έξαρση, σύμφωνα με τις επίσημες καταγραφές τους - αστυνομικές και δικαστικές. Και αυτό είναι ένα μόνο από τα στερεότυπα που καταρρίπτει το βιβλίο «Αξιόποινες σεξουαλικές πράξεις», που συνέγραψαν ο ομότιμος καθηγητής Νομικής ΑΠΘ και πρώην υπουργός Νίκος Παρασκευόπουλος και ο διδάκτορας Νομικής Ευτύχης Φυτράκης.«Η ποινική καταστολή έχει ανάγκη την ισορροπία ανάμεσα στην προστασία των εννόμων αγαθών, εδώ της σεξουαλικής αυτοδιάθεσης, και την παροχή εγγυήσεων στους πολίτες από την άμετρη ποινικοποίηση. Μια τέτοια νομική προσέγγιση προσφέρει αυτό το βιβλίο», μας λέει ο κ. Φυτράκης, με τον οποίο συζητήσαμε με αφορμή τη δεύτερη έκδοση του πονήματος που συμπυκνώνει τις προκλήσεις του ποινικού νόμου και της εφαρμογής του δικαίου σε ό,τι αφορά τα σεξουαλικά εγκλήματα, παρέχοντας τεκμηριωμένη ενημέρωση, κριτική ερμηνεία, αναδεικνύοντας προβληματισμούς και προτείνοντας λύσεις.Η τάση επιστροφής από μια φιλελεύθερη αντιμετώπιση σε μία περισσότερο αυστηρή και κατασταλτική καταγράφεται ήδη από την αυγή της χιλιετίας. Στον νέο ποινικό κώδικα (4619/2019) διαπιστώνεται αυτή η διττή προσέγγιση: από τη μια του επιστημονικού ορθολογισμού που οδηγεί σε πολυάριθμες αποποινικοποιήσεις αβλαβών ή ακίνδυνων πράξεων, με τον όρο προσβολή της ελευθερίας να χαρακτηρίζει τις πράξεις, και την κρίσιμη αντικατάσταση του όρου «ασελγής» από τον αντίστοιχο «γενετήσια πράξη». Από την άλλη, διαπιστώνεται ένα μίγμα αυστηρότητας και ηθικότητας στην επιχειρούμενη αστυνόμευση της ερωτικής ζωής, όπως για παράδειγμα στο πεδίο της πορνογραφίας.• Ποια πεδία είναι παρερμηνευμένα, οδηγώντας άνευ λόγου στη δημιουργία ηθικού πανικού;Το σεξουαλικό έγκλημα προσελκύει τη δημοσιότητα, συχνά αδιάκριτα. Οι γενικεύσεις, οι ισοπεδωτικές αναφορές και η διασπορά του φόβου ευδοκιμούν ειδικά σ’ αυτό το πεδίο. Η σεξουαλική εγκληματικότητα, όπως αποτυπώνεται στη δικαστική στατιστική, εμφανίζει από το 1960 και μετά μια σοβαρή πτώση: 680 καταδικασθέντες το 1960, 183 καταδικασθέντες το 2010. Στην αστυνομική στατιστική των καταγγελιών για σεξουαλικό έγκλημα την τελευταία δεκαετία ή και εικοσαετία εμφανίζεται μια σχετική σταθερότητα ή ελαφρά ανοδική τάση: 2001- 853 καταγγελίες, 2009 - 1.172 καταγγελίες, 2013 - 1.460 καταγγελίες, 2019 - 1.051 καταγγελίες. Ομοίως διεθνείς στατιστικές για την υποτροπή αποδεικνύουν ότι αυτή δεν είναι υψηλότερη μεταξύ των σεξουαλικών δραστών απ’ αυτή των δραστών άλλων εγκλημάτων – αντίθετα, ενίοτε είναι χαμηλότερη.Επομένως απ’ αυτά τα στοιχεία δεν επιβεβαιώνονται οι απόψεις για έξαρση ή κατακόρυφη άνοδο των σεξουαλικών εγκλημάτων ή βέβαιη υποτροπή των σεξουαλικών δραστών. Πρέπει όμως να λαμβάνεται υπόψη και το υψηλό ποσοστό σκοτεινής εγκληματικότητας.• Πώς αντιμετωπίζεται από την ελληνική νομοθεσία η ερωτική ελευθερία;Το ελληνικό ποινικό παραμένει, κατά βάση, φιλελεύθερο. Ομως, αποτελεί διεθνή τάση, η οποία εκπορεύεται κυρίως από τις ΗΠΑ αλλά υιοθετείται και από την Ε.Ε., η «ανακύκλωση της αυστηρότητας» και η επανεισαγωγή ενός νέου πουριτανισμού με επίκεντρο, αυτή τη φορά, την προστασία των παιδιών. Χαρακτηριστικό παράδειγμα είναι οι υπερβολές που σημειώνονται στην ποινική καταστολή της παιδικής πορνογραφίας. Σ’ αυτό το πνεύμα, η ποινική καταστολή καλύπτει όλο και περισσότερο χώρο από την ερωτική ζωή, η νομοθεσία αυστηροποιείται και ταυτόχρονα συζητιούνται νέες ποινές (π.χ. ευνουχισμός δραστών).Το ποινικό δίκαιο φαίνεται συχνά να επεκτείνεται μέχρι την τιμώρηση του φρονήματος το οποίο, όσο αποδοκιμαστέο ή αηδιαστικό και να είναι, δεν πρέπει να τιμωρείται (από μόνο του) σ’ ένα ποινικό δίκαιο αντικειμενικού αδίκου, όπου τιμωρούνται άδικες πράξεις προσβολής εννόμων αγαθών και όχι ανήθικες σκέψεις ή επιθυμίες. Η υπαιτιότητα, το φρόνημα κ.λπ. είναι ανεπαρκή θεμέλια της ποινής, λειτουργούν μόνο δευτερογενώς.• Πώς εξελίχθηκε η αντιμετώπιση των αξιόποινων σεξουαλικών πράξεων στην ελληνική νομοθεσία, δέκα χρόνια μετά την πρώτη έκδοση του βιβλίου σας;Στην πρώτη έκδοση του βιβλίου, το 2011, υπήρχαν πολλές προτάσεις αλλαγών. Αρκετές απ’ αυτές υιοθετήθηκαν από τον νομοθέτη. Ο νέος Ποινικός Κώδικας, κρίνοντας συνολικά, αποτέλεσε μια θετική μεταρρύθμιση, καταργώντας ξεπερασμένα εγκλήματα (π.χ. απατηλή επίτευξη συνουσίας), εκσυγχρονίζοντας την ορολογία (π.χ. γενετήσια αντί για ασελγή πράξη) και, τέλος, καθιστώντας το σεξουαλικό ποινικό δίκαιο απολύτως ουδετερόφιλο. Παραμένουν όμως εξόχως προβληματικές διατάξεις που είτε διευρύνουν την ποινική καταστολή (π.χ. τιμώρηση της εικονικής πορνογραφίας) είτε την περιορίζουν (π.χ. δυνατότητα παύσης της ποινικής δίωξης του βιασμού με απλή δήλωση του θύματος). Η απλή αυστηροποίηση των ποινών αποτελεί την εύκολη λύση, η οποία όμως αποδεδειγμένα δεν συμβάλλει ώστε να φωτιστεί το σεξουαλικό έγκλημα.• Ζούμε στον αστερισμό του ελληνικού #MeToo, με αδικήματα που έχουν διαπραχθεί σε παρελθόντα χρόνο, αλλά τώρα τα θύματα βρίσκουν τη δύναμη να τα καταγγείλουν. Πιο πρόσφατη η υπόθεση Λιγνάδη με τη θυματοποίηση ανηλίκων. Πώς αντιμετωπίζει ο νόμος και πώς το δικαστήριο τέτοιες υποθέσεις;Διεθνώς, ο βιασμός συχνά χαρακτηρίζεται ως το «αθέατο έγκλημα», αφενός γιατί σπάνια συμβαίνει σε δημόσια θέα, αφετέρου γιατί συχνά και για πολλούς λόγους δεν καταγγέλλεται. Ετησίως, με βάση τη στατιστική της Αστυνομίας, υποβάλλονται περίπου 200 καταγγελίες βιασμού στη χώρα μας. Το «άνοιγμα στομάτων» μετά τις καταγγελίες της Σ. Μπεκατώρου δημιουργεί μια προοπτική για την ανάγκη ενθάρρυνσης και υποστήριξης των θυμάτων, με την κινητοποίηση θεσμών και τη δημιουργία υποδομών. Η παρέλευση μεγάλου χρόνου δεν αφαιρεί την κοινωνικοηθική απαξία από μια εγκληματική πράξη, ιδίως αν πρόκειται για κακούργημα.Η παραγραφή θέτει ένα απολύτως ακραίο όριο για την αποδυνάμωση της ποινικής καταστολής. Ομως τα προβλήματα απόδειξης, που ούτως ή άλλως υπάρχουν σ’ αυτά τα εγκλήματα, παραμένουν, ενώ και η ειδική πρόληψη (για τον δράστη) δεν λειτουργεί μετά από τόσο χρόνο. Ο ρόλος του δικαστή είναι εξαιρετικά δύσκολος: να ξεδιαλύνει γεγονότα και να απονείμει δικαιοσύνη, στηριζόμενος σε αποδείξεις και τηρώντας τον νόμο αλλά και το σωστό μέτρο.",2021-06-30 12:35
https://www.efsyn.gr/kosmos/boreia-ameriki/305547_antrioy-koyomo-oi-pompes-akoma-enos-kakopoiiti,Aντριου Κουόμο: οι πομπές ακόμα ενός κακοποιητή,"Λίγους μήνες αφότου σχεδόν... θεοποιήθηκε για το πώς διαχειρίστηκε την πανδημία ως κυβερνήτης της Νέας Υόρκης και πώς συγκρούστηκε με τον Ντόναλντ Τραμπ, ο Αντριου Κουόμο καταφεύγει στις μεθόδους του Τραμπ στην προσπάθειά του να αποκρούσει τη βροχή καταγγελιών για σεξουαλικές παρενοχλήσεις συνεργάτιδών του, τις οποίες... κατηγορεί πως «τον παρεξήγησαν» και τον δυσφημούν ● Χιλιάδες τα αποδεικτικά στοιχεία από τα 11 θύματά του.","Ο Αντριου Κουόμο, κυβερνήτης της Νέας Υόρκης και εξέχον μέλος της ελίτ των Δημοκρατικών, που μόλις πριν από λίγους μήνες ανακηρύχθηκε σε εθνικό ήρωα για τη διαχείριση της πανδημίας, έγινε πλέον ανεπιθύμητος για συμμάχους και αντιπάλους, καθώς αντιμετωπίζει τη μεγαλύτερη κρίση μιας πολιτικής καριέρας.Η έκθεση των 168 σελίδων που την περασμένη Τρίτη έδωσε στη δημοσιότητα η Γενική Εισαγγελέα της Πολιτείας, Λετίτσια Τζέιμς, είναι καταπέλτης. Επειτα από πέντε μηνών έρευνα δυο ανεξάρτητων ειδημόνων, 179 μαρτυρίες και 74.000 αποδεικτικά στοιχεία, η έκθεση καταλήγει πως ο κυβερνήτης παραβίασε την πολιτειακή και ομοσπονδιακή νομοθεσία στο διάστημα 2013-2020 παρενοχλώντας σεξουαλικά 11 γυναίκες, εκ των οποίων 9 είναι ή ήταν υπάλληλοι του γραφείου του.Σύμφωνα με την έκθεση, ο Κουόμο είχε επιβάλει μια τοξική κουλτούρα και ένα εχθρικό εργασιακό περιβάλλον με απειλές και εκφοβισμό, παρενοχλώντας πολλές γυναίκες, «με θωπείες, φιλιά, αγκαλιές και ανάρμοστα σχόλια». Οπως δήλωσε η Λετίτσια Τζέιμς, «αυτή η έρευνα ρίχνει φως στις αδικίες που μπορεί να υπάρχουν στα πιο υψηλά επίπεδα της κυβέρνησης», ενώ παράλληλα ανοίγει τον δρόμο για πιθανές δικαστικές περιπέτειες του άλλοτε πανίσχυρου και δημοφιλούς πολιτικού.Ηδη εισαγγελείς στο Αλμπανι αλλά και το Μανχάταν και το Γουέστσεστερ ζήτησαν να τους κατατεθεί επίσημα η σχετική έκθεση ώστε να ξεκινήσουν διαδικασία για να διακριβώσουν τυχόν ποινικά κολάσιμες πράξεις του κυβερνήτη.Ο Κουόμο απάντησε όπως ακριβώς κι όλοι οι ισχυροί άντρες που έχουν κατηγορηθεί για σεξουαλική παρενόχληση ή και κακοποίηση. Οι συνήγοροί του έκαναν λόγο για μια έκθεση «άδικη, ανακριβή και μεροληπτική», ενώ ο ίδιος με βιντεοσκοπημένο μήνυμά του επέμεινε πως ποτέ δεν έκανε σεξουαλικά υπονοούμενα ή άγγιξε κάποιαν με ανάρμοστο τρόπο. «Αυτό [που περιγράφει η έκθεση] δεν είμαι εγώ ούτε υπήρξα ποτέ» δήλωσε καταγγέλλοντας πολιτική εκμετάλλευση της έκθεσης. «Οσοι εκμεταλλεύονται αυτή τη στιγμή για να κερδίσουν πολιτικούς πόντους ή δημοσιότητα και προσωπικά οφέλη, στην πραγματικότητα δυσφημούν τα νόμιμα θύματα σεξουαλικής παρενόχλησης για την προστασία των οποίων σχεδιάστηκε ο νόμος».Αρα, κατ’ αυτόν, τα δικά του θύματα δεν είναι «νόμιμα», αφού όπως δήλωσε στην καλύτερη περίπτωση παρερμηνεύτηκαν οι φιλικές του χειρονομίες (απόρροια, όπως έφτασαν να πουν συνήγοροί του, μιας «κουλτούρας οικειότητας» λόγω της ιταλικής καταγωγής του»). Υπαινίχτηκε δηλαδή ότι τον παρεξήγησαν οι γυναίκες που τον κατηγορούν, μάλλον από την υπερευαισθησία τους, αναφερόμενος σε «διαφορές γενεών και πολιτισμικών αντιλήψεων που πιθανόν εκείνος “δεν είχε πλήρως εκτιμήσει”». Χωρίς να εξηγήσει, π.χ., τι μπορεί να παρεξήγησε μια γυναίκα που της θώπευσε το στήθος βάζοντας το χέρι του κάτω από την μπλούζα της. Λησμονώντας βολικά αυτό που το κίνημα #MeToο, που τόσο αγκάλιασαν οι Δημοκρατικοί, κατέστησε σαφές: πως υπάρχουν σαφή και διακριτά από όλους όρια ανάμεσα σε μια συμπεριφορά οικειότητας και τη σεξουαλική παρενόχληση.«Στον βαθμό που τα προβλήματα του Κουόμο πολλαπλασιάζονται, καταφεύγει στα ίδια επιχειρήματα που χρησιμοποιεί ο Τραμπ για να μη λογοδοτήσει», σχολίασε ο Ντέιβιντ Γκράχαμ στο The Atlantic. Ενώ ο Τζόρτζ Κόνγουεϊ, ένας από τους συντηρητικούς Ρεπουμπλικανούς της ομάδας «Ποτέ Τραμπ» τουίταρε ειρωνικά «Εκπληξη, ο Κουόμο ξεσπαθώνει σαν τον Τραμπ», σχολιάζοντας έτσι πως ο κυβερνήτης προσφεύγει στην ίδια απαξιωμένη φαρέτρα δικαιολογιών στην οποία κατέφυγε κι ο Τραμπ όταν δημοσιοποιήθηκαν οι δικές του πομπές.Πώς θα αποπεμφθείΟ Κουόμο δεν έπεισε κανέναν και η πτώση του φαντάζει προδιαγεγραμμένη, καθώς ένας ένας ακόμη και στενοί του σύμμαχοι τον εγκαταλείπουν. Αμέσως μετά τη δημοσιοποίηση της έκθεσης, ο πρόεδρος Τζο Μπάιντεν δήλωσε πως «θα έπρεπε να παραιτηθεί», αίτημα που επανέλαβε και η πρόεδρος της ομοσπονδιακής Βουλής Νάνσι Πελόζι. Ακολούθησαν οι Δημοκρατικοί κυβερνήτες των γειτονικών Πολιτειών Νιού Τζέρσεϊ, Πενσιλβάνια, Κονέκτικατ και Ροντ Αϊλαντ. Ο δήμαρχος της Νέας Υόρκης Μπιλ ντι Μπλάζιο αντέδρασε με μια αιχμηρή δήλωση. «Κάποιος που επί 11 ώρες καταθέτει για παρενόχληση και σεξουαλικές επιθέσεις δεν είναι κάποιος που έχει επικεντρωθεί στη μάχη κατά της Covid ή για να πετύχει ομοσπονδιακά κονδύλια ή να συμβάλλει στο κρίσιμο πρόβλημα των ενοικίων».Η απομόνωσή του αυξάνεται, καθώς ακόμα και συνδικάτα που υπήρξαν από τους βασικούς υποστηρικτές του τον εγκατέλειψαν, ανάμεσά τους και το DC 37, το μεγαλύτερο συνδικάτο δημοσίων υπαλλήλων στη Νέα Υόρκη. Δημοσκόπηση του Marist έδειξε πως το 59% των Νεοϋορκέζων πιστεύει πως πρέπει να παραιτηθεί, ποσοστό που στους Δημοκρατικούς ψηφοφόρους μειώνεται στο 52%. Και μόλις το 18% θεωρεί ότι αξίζει να επανεκλεγεί για μια τέταρτη θητεία ως κυβερνήτης.Ακόμη μεγαλύτερο πλήγμα για τον αμετανόητο Κουόμο είναι η διαδικασία που έχει κινήσει ο Καρλ Χίστι, ο Δημοκρατικός πρόεδρος της Πολιτειακής Βουλής. «Είναι απόλυτα σαφές ότι ο κυβερνήτης έχει χάσει την εμπιστοσύνη της Δημοκρατικής πλειοψηφίας της Συνέλευσης και δεν μπορεί πλέον να παραμείνει στη θέση του», εξήγησε ανακοινώνοντας πως εάν δεν παραιτηθεί άμεσα το σώμα θα προχωρήσει σε διαδικασία παραπομπής του. Μάλιστα ο Τσαρλς Λαβίν, πρόεδρος της Δικαστικής Επιτροπής της πολιτειακής Βουλής, έδωσε προθεσμία στους δικηγόρους του Κουόμο να παρουσιάσουν τα τελικά τους επιχειρήματα ώς τις 13 Αυγούστου.Το «αστέρι» που σβήνειΟ Αντριου Κουόμο είναι ένας ξεχωριστός εκπρόσωπος της χρυσής αριστοκρατίας των Δημοκρατικών. Γιος του Μάριο Κουόμο, πρώην κυβερνήτης κι αυτός της Νέας Υόρκης, ανέβηκε ταχύτατα στα υψηλότερα επίπεδα της εθνικής πολιτικής. Διετέλεσε υπουργός Κατοικίας και Πολεοδομικής Ανάπτυξης στην κυβέρνηση του Μπιλ Κλίντον. Είναι κυβερνήτης της Νέας Υόρκης από το 2011 και πρόεδρος της Εθνικής Ενωσης Κυβερνητών, ενώ δεν έκρυψε τη φιλοδοξία του για το χρίσμα των Δημοκρατικών για τις προεδρικές του 2024.Αλλά είναι και θύμα της ίδιας του της αλαζονείας, λένε κομματικοί του σύντροφοι που έως χθες σιωπούσαν. Τα προβλήματα είχαν αρχίσει ήδη από τις αρχές του χρόνου, όταν αποκαλύφθηκε πως η κυβέρνησή του, που τόσο εγκωμιάστηκε για τη διαχείριση της πανδημίας, σκόπιμα δεν περιέλαβε στις στατιστικές χιλιάδες θανάτους από κορονοϊό που σημειώθηκαν σε γηροκομεία κι άλλα ιδρύματα, για να κρύψει την υψηλή θνησιμότητα. Αποκάλυψη που ανάγκασε τις πολιτειακές αρχές να αναθεωρήσουν τις στατιστικές των πρώτων μηνών της πανδημίας, έτσι που ο αριθμός των θανάτων συνολικά αυξήθηκαν κατά 40%.Αποκαλύφθηκε επίσης πως χρησιμοποίησε κρατικούς πόρους και υπαλλήλους για το βιβλίο του σχετικά με το πώς διαχειρίστηκε την πανδημία, ένα βιβλίο για το οποίο έλαβε αμοιβή 5 εκ δολαρίων. Ενώ λίγο αργότερα στις τρεις καταγγελίες για σεξουαλική παρενόχληση που είχαν ήδη διατυπωθεί εκείνη την εποχή εναντίον του, προστέθηκαν κι άλλες, έτσι που έγιναν χιονοστιβάδα, προκαλώντας την έρευνα της πολιτειακής Εισαγγελίας. Για όλα αυτά, από τον περασμένο Μάρτιο είχε ξεκινήσει έρευνα εναντίον του στην πολιτειακή Βουλή.Αν τότε το άστρο του θάμπωσε τώρα, και με την τεκμηρίωση της καταχρηστικής και κακοποιητικής συμπεριφοράς του και μάλιστα την εποχή του #MeToο, σβήνει, χωρίς κανείς να βρίσκεται πλάι του.",2021-08-07 22:15
https://www.efsyn.gr/oikonomia/ta-nea-tis-agoras/294325_idryma-onasi-se-dyo-syzitiseis-gia-metamosheyseis-kai-metoo,Τo Ίδρυμα Ωνάση σε δύο συζητήσεις για μεταμοσχεύσεις και #ΜeΤoo,"Το Ίδρυμα Ωνάση συμμετέχει ως Strategic Content Partner στο 6ο Οικονομικό Φόρουμ των Δελφών, που φέτος πραγματοποιείται σε υβριδική μορφή από τις 10 έως τις 15 Μάϊου, διοργανώνοντας δύο συζητήσεις για τα σημαντικά ζητήματα του «εδώ και τώρα»: το ελληνικό #ΜeΤoo και το Εθνικό Σχέδιο Μεταμοσχεύσεων για την Ελλάδα, διαθέσιμες στο YouTube Channel του Ιδρύματος Ωνάση.","Για το Ίδρυμα Ωνάση, τόσο η υγεία όσο και ο πολιτισμός ως νοοτροπία είναι προαπαιτούμενα ποιότητας ζωής, άρρηκτα συνδεδεμένα. Εγείροντας συζητήσεις για τα ανθρώπινα δικαιώματα και το δικαίωμα στη ζωή, το Ίδρυμα Ωνάση διοργάνωσε δύο συζητήσεις για το πώς να ζούμε καλύτερα και ισότιμα σε μια ανθρωποκεντρική κοινωνία δικαίου.Οι μεταμοσχεύσεις ως μια νέα ευκαιρία στη ζωή και το ελληνικό #ΜeΤoo ως ένα βήμα εξέλιξης για μια κοινωνία με πολίτες-ενεργά κύτταρα που σκέφτονται, εξελίσσονται, αγκαλιάζουν την αλλαγή, θέλουν εξίσου να σωθούν όσο και να σώσουν. Συνειδητούς πολίτες που σέβονται τους γύρω τους και χαρίζουν απλόχερα ζωή. Αλλάζοντας νοοτροπία, μπορούμε να κάνουμε μικρά θαύματα. Ποιες ενέργειες πρέπει να υποστηρίξουμε, ποιες συμπεριφορές πρέπει να επιδείξουμε, ποιες νοοτροπίες πρέπει να υιοθετήσουμε για να έχουμε μια καλύτερη ζωή;TO ΕΘΝΙΚΟ ΣΧΕΔΙΟ ΓΙΑ ΤΙΣ ΜΕΤΑΜΟΣΧΕΥΣΕΙΣΈνα μεγάλο βήμα στον χώρο της Υγείας στην Ελλάδα είναι κοντά στην πραγματοποίησή του. Η μελέτη για το Εθνικό Σχέδιο για τις Μεταμοσχεύσεις στη χώρα μας, την οποία, έχοντας διασφαλίσει διακομματική συναίνεση, το Ίδρυμα Ωνάση ανέθεσε στην ομάδα του London School of Economics και του Imperial College London, ολοκληρώνεται και οι βασικοί συντελεστές του έργου περιγράφουν το πλαίσιο των προτάσεων που αναμένεται να οδηγήσει τις μεταμοσχεύσεις σε μια νέα εποχή. Μέσα από μια ολιστική προσέγγιση δράσεων, το Ίδρυμα Ωνάση στέκεται αρωγός στο έργο της Πολιτείας και του Εθνικού Οργανισμού Μεταμοσχεύσεων (Ε.Ο.Μ.) και συμβάλλει στην ανοικοδόμηση του τομέα των μεταμοσχεύσεων στη χώρα.ΟΜΙΛΗΤΕΣΒασίλης Κοντοζαμάνης: Αναπληρωτής Υπουργός ΥγείαςΑντώνης Σ. Παπαδημητρίου: Πρόεδρος Ιδρύματος ΩνάσηΓεώργιος Παπαθεοδωρίδης: Πρόεδρος του Εθνικού Οργανισμού Μεταμοσχεύσεων (Ε.Ο.Μ.), Διευθυντής Πανεπιστημιακής Γαστρεντερολογικής Κλινικής & Διευθυντής Μονάδας Μεταμόσχευσης Ήπατος στο ΓΝΑ «Λαϊκό»Βασίλειος Παπαλόης: Καθηγητής Χειρουργικής Μεταμοσχεύσεων στο Imperial College London και Πρόεδρος της Ευρωπαϊκής Εταιρείας ΜεταμοσχεύσεωνΗλίας Μόσιαλος: Καθηγητής της Πολιτικής της Υγείας και Διευθυντής του LSE HealthΣΥΝΤΟΝΙΣΤΗΣΙωάννης Ν. Μπολέτης: Πρόεδρος Ωνάσειου Καρδιοχειρουργικού Κέντρου και Διευθυντής του Τμήματος Νεφρολογίας και Μεταμόσχευσης στο ΓΝΑ «Λαϊκό»Δείτε το βίντεο εδώ: https://youtu.be/VtA85VXDzNY#METOOGRΜε αφορμή το ελληνικό #ΜeΤoo, η Διευθύντρια Πολιτισμού του Ιδρύματος Ωνάση, Αφροδίτη Παναγιωτάκου, και η Χρυσή Ολυμπιονίκης, Σοφία Μπεκατώρου, συζητούν για την πατριαρχία, την έμφυλη βία και τον τρόπο που κάθε άνθρωπος μπορεί να σπάσει τη σιωπή του, να μιλήσει και να ακουστεί στην Ελλάδα του σήμερα.ΟΜΙΛΗΤΡΙΕΣΑφροδίτη Παναγιωτάκου: Διευθύντρια Πολιτισμού Ιδρύματος ΩνάσηΣοφία Μπεκατώρου: Χρυσή ΟλυμπιονίκηςΔείτε το βίντεο εδώ: https://youtu.be/wDeqhs68gMsΠερισσότερες πληροφορίες: https://www.onassis.org/el/news/the-onassis-foundation-at-delphi-economic-forum-vi",2021-05-15 16:00
https://www.efsyn.gr/ellada/koinonia/304841_kleista-aytia-stis-ypotheseis-sexoyalikis-parenohlisis,Κλειστά αυτιά στις υποθέσεις σεξουαλικής παρενόχλησης,"Η καταγγελία για υψηλόβαθμο στέλεχος της εκπαίδευσης στην περιοχή Αν. Μακεδονίας - Θράκης σέρνεται από γραφείο σε γραφείο και από διαδικασία σε διαδικασία, ενώ ο υπόδικος παραμένει στη θέση του.","Δεν έχουν τέλος οι καταγγελίες για σεξουαλική παρενόχληση γυναικών, με τις αρμόδιες αρχές να δείχνουν σε πολλές περιπτώσεις εγκληματική αδιαφορία για τη διερεύνησή τους. Χαρακτηριστική περίπτωση η καταγγελία για υψηλόβαθμο στέλεχος της εκπαίδευσης στην περιοχή Αν. Μακεδονίας - Θράκης, η οποία περιλαμβάνει, εκτός των άλλων, αναφορά για σεξουαλική παρενόχληση.Η υπόθεση, που έχει περιέλθει σε γνώση της «Εφ.Συν.», σέρνεται από γραφείο σε γραφείο και από διαδικασία σε διαδικασία, ενώ ο υπόδικος παραμένει στη θέση του. Η καταγγελία έχει εδώ και έξι μήνες γνωστοποιηθεί στην υπουργό Παιδείας, η οποία διέταξε έρευνα, και στο ιδιαίτερο πρωθυπουργικό γραφείο από τον σύζυγο της καταγγέλλουσας. Οπως αναφέρεται στην επιστολή προς τον Κυριάκο Μητσοτάκη, η καταγγέλλουσα επιστρέφοντας από αναρρωτική άδεια έπειτα από σοβαρή ασθένεια αντιλήφθηκε μια υπερβολικά «τρυφερή» αντιμετώπιση από τον διευθυντή, με αγκαλιάσματα, χειροφιλήματα κ.ά. Καθώς περνούσαν οι μέρες προσπαθούσε να αποφεύγει την προσωπική επαφή μαζί του καθώς αισθανόταν εξαιρετικά άβολα, δικαιολογούσε ωστόσο τη στάση του γνωρίζοντας ότι είναι ένα ιδιαίτερα διαχυτικό άτομο που συμπεριφέρεται παρόμοια σε πολλές εργαζόμενες στην υπηρεσία.Στη συνέχεια όμως ακολούθησαν σχόλια για την προσωπική της ζωή, ρωτώντας την κάποιες φορές για ιδιαίτερες στιγμές με τον σύζυγό της ή δίνοντάς της συμβουλές «χαλάρωσης» από το άγχος, φέρνοντάς την σε εξαιρετικά δύσκολη θέση. Στα τέλη Ιουνίου ή αρχές Ιουλίου 2016 και ενώ εργαζόταν στον προσωπικό της υπολογιστή εισήλθε στο γραφείο της, έσκυψε πάνω από τον ώμο της και τη φίλησε στον λαιμό. Ακαριαία η γυναίκα τον έσπρωξε και επέστρεψε στο σπίτι έντρομη και σε άθλια ψυχολογική κατάσταση. Εναν μήνα αργότερα, με τρόπο που διατηρούσε την ανωνυμία της, η γυναίκα ενημέρωσε τον τότε περιφερειακό διευθυντή εκπαίδευσης ο οποίος επικοινώνησε με τον καταγγελλόμενο και όντως η στάση του έγινε πιο προσεκτική. Από τον Νοέμβριο του 2019 όμως η στάση του καταγγελλόμενου άλλαξε άρδην: ασκούσε στη γυναίκα ψυχολογική βία και εξουσιαστική συμπεριφορά ως αντεκδίκηση, ενώ η υπηρεσιακή του συμπεριφορά αποτελεί χαρακτηριστική ψυχολογικού χειρισμού και ηθικής παρενόχλησης. Για τη συγκεκριμένη υπόθεση έχουν ασκηθεί, σύμφωνα με την καταγγελία, δύο πειθαρχικές και μια ποινική δίωξη με τον υπόδικο να παραμένει όμως στη νευραλγική θέση που κατέχει. Το δε Μέγαρο Μαξίμου, που έσπευσε να δηλώσει τη στήριξή του στο κίνημα του #metoo, δεν φαίνεται να δείχνει την ίδια ευαισθησία παρότι πρόκειται για δημόσιο λειτουργό του ευαίσθητου τομέα της εκπαίδευσης, αφού εδώ και έξι μήνες που έχει παραλάβει την καταγγελία δεν έχει δώσει καμία απάντηση...",2021-08-02 09:57
https://www.efsyn.gr/politiki/synenteyxeis/309811_gia-ti-dexia-i-misallodoxia-kai-o-fobos-einai-politiki-paradosi,«Για τη Δεξιά η μισαλλοδοξία και ο φόβος είναι πολιτική παράδοση»,"Η Ελλάδα του ’15 ως χώρα, ως κράτος, ως κυβέρνηση αλλά και ως κοινωνία επέλεξε να υπηρετήσει τις παγκόσμιες αξίες του ανθρωπισμού, της αλληλεγγύης, της ειρήνης και της διεθνούς νομιμότητας με βάση τη Συνθήκη της Γενεύης, σε ανοιχτή αντίθεση με τον εθνικισμό, τον ρατσισμό, την ξενοφοβία και τον πόλεμο. Καλώς έπραξε.","Την ώρα που το προσφυγικό και -λόγω Αφγανιστάν- οξύνεται, παρά τις φιλότιμες προσπάθειες ΜΜΕ και υπουργείων να το κρύψουν, παρατηρούνται αρκετά επικίνδυνα φαινόμενα που δεν αφορούν μόνο το κρύψιμο ειδήσεων, αλλά και περιστατικά πραγματικής εξαφάνισης προσφύγων που έφτασαν απελπισμένοι στη νησιωτική και όχι μόνο Ελλάδα. Φαίνεται ότι οι πρόσφυγες εξαφανίζονται δυστυχώς με ταχυδακτυλουργικές κινήσεις των λιμενικών και άλλων αρχών και πάντα με εντολές του «κέντρου». Διαφωτιστική η συνομιλία με τον Θοδωρή Δρίτσα, που γνωρίζει από τα πολύ μέσα τα ευαίσθητα θέματα του προσφυγικού/μεταναστευτικού δράματος.• Αντιμετωπίσατε ως κυβέρνηση και εσείς ειδικά ως υπουργός Ναυτιλίας το μεγάλο προσφυγικό ρεύμα, απόρροια του πολέμου στη Συρία, δεχτήκατε σφοδρή κριτική και τώρα όλη η κυβερνητική προπαγάνδα βασίζεται στο αφήγημα της ανάγκης να μην επαναληφθεί το 2015. Τι έγινε στ’ αλήθεια το 2015;Οσα έγιναν το 2015, ξεκίνησαν από το δεύτερο εξάμηνο του 2014 όταν έπεσε το Κομπάνι. Κάθε ελπίδα ειρήνης κατέρρευσε. Μήνα μήνα άρχισε να διογκώνεται το προσφυγικό ρεύμα, κυρίως από τη Συρία προς την Ευρώπη. Λίγους μήνες μετά, αρχές του ‘15, η Μέρκελ έκανε ανοιχτή δημόσια πρόσκληση. Μίλησε για υποδοχή 500.000 προσφύγων μόνο στη Γερμανία και κάλεσε τις άλλες ευρωπαϊκές χώρες να κάνουν το ίδιο. Ακολούθησε η «έκρηξη».Η Ελλάδα του ’15 ως χώρα, ως κράτος, ως κυβέρνηση αλλά και ως κοινωνία επέλεξε να υπηρετήσει τις παγκόσμιες αξίες του ανθρωπισμού, της αλληλεγγύης, της ειρήνης και της διεθνούς νομιμότητας με βάση τη Συνθήκη της Γενεύης, σε ανοιχτή αντίθεση με τον εθνικισμό, τον ρατσισμό, την ξενοφοβία και τον πόλεμο. Καλώς έπραξε. Αυτό στ’ αλήθεια έγινε το 2015, έτος ορόσημο για το προσφυγικό και τις γεωπολιτικές εξελίξεις. Αρκετά αργότερα, τον Μάρτιο του 2016, συνομολογήθηκε η «κοινή δήλωση Ε.Ε. - Τουρκίας». Τότε έκλεισαν τα σύνορα κι όλα άρχισαν ν’ αλλάζουν.Σήμερα το ’15 δεν μπορεί να επαναληφθεί. Τα πράγματα έχουν γίνει ακόμα πιο μπερδεμένα και επικίνδυνα. Η Ιστορία δεν επαναλαμβάνεται ποτέ με τους ίδιους όρους. Η παρακαταθήκη όμως εκείνης της περιόδου είναι αναντικατάστατη, κυρίως από πολιτιστική άποψη, και μας δεσμεύει απέναντι στο τεράστιο ζήτημα της προσφυγιάς, που παραμένει ανοιχτό.Ο πρωθυπουργός και η κυβέρνηση δεν αμφισβητεί απλώς τη Συνθήκη της Γενεύης. Την παραβιάζει• Ο πρωθυπουργός και ο υπουργός του ανοιχτά αμφισβητούν τη Συνθήκη της Γενεύης «διαφημίζοντας» τα κλειστά σύνορα της χώρας, με τον πρόεδρο του Ευρωκοινοβουλίου να εκφράζει δημόσια την απογοήτευσή του, να τονίζει ότι δεν μπορούμε να παριστάνουμε ότι το αφγανικό δράμα δεν μας αφορά και κυρίως ότι οι ευρωπαϊκές αξίες οφείλουν να πρυτανεύσουν και τώρα και να δώσουν μια κοινά αποδεκτή λύση. Ποια είναι για σας αυτή η λύση; Τι θα κάνατε εσείς αν ήσασταν κυβέρνηση;Ο πρωθυπουργός και όλοι οι συναρμόδιοι υπουργοί της κυβέρνησης Μητσοτάκη δεν αμφισβητούν απλώς τη Συνθήκη της Γενεύης. Την παραβιάζουν, τη συρρικνώνουν και κατά περίπτωση την καταργούν στην πράξη. Υποχρεώνουν τα στελέχη του Λιμενικού Σώματος, της Ελληνικής Αστυνομίας και άλλων κρατικών αρχών να παρανομούν. Αλλοθι το γεγονός ότι στην ίδια γραμμή κινούνται και άλλες συντηρητικές κυβερνήσεις της Ευρώπης. Την ίδια στιγμή δυναμώνουν δημοκρατικές φωνές αντίθεσης. Ο πρόεδρος του Ευρωκοινοβουλίου και η επίτροπος Ανθρωπίνων Δικαιωμάτων του Συμβουλίου της Ευρώπης είναι από τα πιο χαρακτηριστικά πρόσφατα παραδείγματα. Και δεν είναι τα μόνα.Το αφγανικό δράμα μάς αφοράΤο αφγανικό δράμα μάς αφορά. Η Ελλάδα αλλά και η Ευρώπη μόνο ως παράγοντες ειρήνης και σταθερότητας μπορούν να επιβιώσουν σε αυτό το διαρκώς εντεινόμενο ανταγωνιστικό περιβάλλον στην ευρύτερη περιοχή μας.Οι εξελίξεις στο Αφγανιστάν απαιτούν γενικευμένη εγρήγορση. Απαιτείται η άμεση συνεδρίαση του Συμβουλίου Υπουργών Μετανάστευσης ή και έκτακτη σύνοδος κορυφής. Οσο κι αν δεν έχουμε πολλές ελπίδες για γενναίες αποφάσεις αυτών των οργάνων, μια συμφωνία αναλογικής ευθύνης για το άσυλο είναι επιτακτικά αναγκαία. Το ίδιο και η έκτακτη σύγκληση όλων των θεσμικών οργάνων της Ε.Ε., του Ευρωπαϊκού Κοινοβουλίου, του Συμβουλίου της Ευρώπης, του ΟΗΕ κ.λπ., αλλά πολύ περισσότερο η ενεργοποίηση της δημοκρατικής παγκόσμιας κοινής γνώμης και των κινημάτων ειρήνης.• Το Λιμενικό, σύμφωνα με τεκμηριωμένες καταγγελίες, προχώρησε μέχρι και σε λογοκρισία προκειμένου να μη δημοσιευτούν στοιχεία για τους πρόσφυγες που κατέφυγαν αβοήθητοι τις προηγούμενες μέρες σε βραχονησίδα στα Κύθηρα. Είναι μέσα στο πλαίσιο των υπηρεσιών του Λιμενικού παρόμοιες κεντρικές οδηγίες και κυρίως τακτικές επικίνδυνων ελιγμών με στόχο τις αποτροπές αλλά και τις εξαφανίσεις/επαναπροωθήσεις; Ποιες ήταν οι δικές σας κατευθύνσεις ως πολιτικού προϊσταμένου ενός Σώματος που, πέρα από τα Φαρμακονήσια, επέδειξε σε πολλές άλλες περιπτώσεις την ανθρωπιά και την αλληλεγγύη του στην προσφυγιά;Δεν είναι μόνο τα περιστατικά στα Κύθηρα και στα Αντικύθηρα. Είναι και στη Μήλο, στη Φολέγανδρο, στη Σάμο, στη Χίο, στον Εβρο. Παντού όπου έχουμε αφίξεις. Το κυβερνητικό πλαίσιο αντιμετώπισης εξαντλείται στην καλλιέργεια φόβου, αδικαιολόγητης μυστικότητας, μισαλλοδοξίας. Πλαίσιο που επιχειρησιακά οδηγεί σε πρακτικές αποτροπής, «εξαφανίσεων» και επαναπροωθήσεων. Βαρβαρότητα!Είναι τραγικό να απαξιώνεται το κύρος και η αναγνώριση που κατέκτησαν διεθνώς τα προηγούμενα χρόνια τα στελέχη, γυναίκες και άντρες, του Λιμενικού Σώματος. Τότε το ενιαίο τρίπτυχο «επαγγελματισμός - νομιμότητα - ανθρωπισμός» ήταν η αδιαπραγμάτευτη βάση της δικής μας κυβερνητικής πολιτικής που επέδρασε καταλυτικά. Τα στελέχη του Λ.Σ. την έκαναν δική τους με περηφάνια, χωρίς να είναι με τον ΣΥΡΙΖΑ ή με την κυβέρνηση. Ηταν οι δικές τους αυθεντικές αξίες. Γι’ αυτό έγινε το θαύμα!Δεν ήταν μόνο ο αξέχαστος Κυριάκος Παπαδόπουλος, κυβερνήτης του ιστορικού σκάφους Λ.Σ. 602, που μαζί με τα άλλα πανάξια μέλη του πληρώματος έσωσαν στο Αιγαίο πάνω από 5.000 ανθρώπινες ζωές, είναι και εκατοντάδες άλλα στελέχη πρώτης γραμμής στα νησιά, στα σκάφη, στα λιμεναρχεία, στο λιμάνι του Πειραιά, αλλά και σε επιτελικές θέσεις στο αρχηγείο και στο υπουργείο. Εμπνεύστηκαν. Ενιωσαν περηφάνια και αυτοσεβασμό.Δεν θα ξεχάσω ποτέ τέτοια στελέχη όλων των βαθμών, άντρες δυο μέτρα μερικοί απ’ αυτούς, δακρύζοντας να με ευχαριστούν γιατί «για πρώτη φορά μπορώ να κοιτάξω στα μάτια τους γονείς μου, τ’ αδέλφια μου, τη γυναίκα μου, τα παιδιά μου, τους φίλους μου»! Μεταφέρω αυτούσια αυτά τα λόγια. Δεκαοχτώ μήνες προσωπική υπουργική θητεία, τέσσερα χρόνια συλλογική κυβερνητική, για μένα αυτή η συγκλονιστική εμπειρία είναι η πιο μεγάλη δικαίωση των ιδεών και του ιστορικού ρόλου της Αριστεράς. Χωρίς καμιά επιβολή, χωρίς καμιά διαταγή.• Αν όντως διαψεύδονται ή ακόμα χειρότερα δεν διαψεύδονται καν από τους αρμόδιους υπουργούς οι βίαιες αποτροπές και οι επαναπροωθήσεις, για ποιο λόγο η Κομισιόν ζήτησε τόσο επιτακτικά ένα ανεξάρτητο όργανο ελέγχου της ελληνικής Frontex;Οσο ενδεχομένως ή πιθανότατα προσχηματικές κι αν είναι οι ελεγκτικές πρωτοβουλίες της Κομισιόν, έχουν τη σημασία τους. Γιατί και στην Ελλάδα και στην Ευρώπη, στους θεσμούς, στα κόμματα, στις κοινωνίες, υπάρχουν δημοκρατικές συνειδήσεις που ανησυχούν, αντιστέκονται κι αγωνίζονται. Γι’ αυτό υποχρεούνται η ελληνική Κυβέρνηση και η Frontex να απαντήσουν επιτέλους με ευθύτητα και με απολύτως ελεγμένα τεκμήρια.• Η προπαγάνδα της ξενοφοβίας και της μισαλλοδοξίας έχουν δυστυχώς δηλητηριάσει την ελληνική κοινωνία. Είναι βέβαιο ότι, όπως και για όλα τα άλλα, ο Κυρ. Μητσοτάκης κλείνει ξανά το μάτι στο ακροδεξιό ακροατήριο αλλά και στους ποτισμένους επί χρόνια με φόβο πολίτες. Μήπως σε αυτό το πεδίο προσδοκά να επανακτήσει το πολιτικό του γόητρο, που καταρρακώθηκε από τις πρόσφατες πυρκαγιές και τη διαχείριση της πανδημίας;Για τη δεξιά παράταξη κι όχι μόνο για την Ακροδεξιά η μισαλλοδοξία και ο φόβος είναι πολιτική παράδοση. Ηταν όπλα και εργαλεία για την εσωτερικοποίηση των «εθνικών κινδύνων». Τις τελευταίες δεκαετίες εντέχνως, βήμα βήμα, ενέταξαν αυτά τα παραδοσιακά όπλα-εργαλεία και στο προσφυγικό/μεταναστευτικό. Ετσι ανάστησαν ξανά το τέρας του ρατσισμού και του φασισμού.Δεν ξέρουν και δεν θέλουν να ξέρουν τι ακριβώς είναι το προσφυγικό/μεταναστευτικόΔεν ξέρουν και δεν θέλουν να ξέρουν τι ακριβώς είναι το προσφυγικό/μεταναστευτικό. Είναι δομικά ακατάλληλοι για ένα τόσο σοβαρό ζήτημα. Μόνο ο έλεγχος και η αξιοποίηση της εσωτερικής συντηρητικής και φοβικής μετατόπισης τους ενδιαφέρει και την καλλιεργούν. Είναι επικίνδυνοι και η παταγώδης πολιτική αποτυχία τους σε όλα τα κρίσιμα μέτωπα, συμπεριλαμβανομένης της πανδημίας και της γενικευμένης καταστροφής από τις πυρκαγιές, τους οδηγεί σε διχαστικές αντιδραστικές ακρότητες. Δεν έχουμε δικαίωμα να τους το επιτρέψουμε.• Η απόλυτη άρνηση και η προσπάθεια περιορισμού του μεγάλου έργου των ΜΚΟ αποτυπώνεται στην πρόσθετη διάταξη του υπουργού στο νομοσχέδιο περί απελάσεων σχετικά με τις προϋποθέσεις στις διασώσεις! Τι σημαίνει αυτή η διάταξη και πώς θα εφαρμοστεί όταν π.χ. ένα παιδί πνίγεται;Στο άρθρο 40 του νέου νόμου Μηταράκη αποτυπώνεται και νομιμοποιείται η γενικευμένη εχθρότητα της Δεξιάς προς το έργο των ΜΚΟ στο προσφυγικό/μεταναστευτικό. Είναι σχεδιασμένο «κυνήγι μαγισσών», για να καλύπτεται η αυθαιρεσία και η παρανομία των κρατικών οργάνων με κυβερνητική επιβολή. Πράγματι η διάταξη αυτή δεν μπορεί να εφαρμοστεί, όταν ένα προσφυγόπουλο πνίγεται. Εκτός κι αν δεν θέλουμε να το σώσουμε.     AP Photo / Mstyslav Chernov  Στην Ελλάδα δεν θα περάσει η πολιτική Σαλβίνι. Γι’ αυτό και είναι υποδειγματική η πρωτοβουλία της επιτρόπου Ανθρωπίνων Δικαιωμάτων του Συμβουλίου της Ευρώπης, Ντούνια Μιγιάτοβιτς, που ζήτησε με επιστολή-κόλαφο από την ελληνική κυβέρνηση και τους βουλευτές του ελληνικού Κοινοβουλίου να μην ψηφιστεί ο νόμος Μηταράκη και ειδικά η διάταξη του άρθρου 40. Αυτή η πρωτοβουλία βέβαια πρέπει να έχει συνέχεια. Και θα έχει.Συμπληρώνω ότι με βάση την πολύτιμη εμπειρία μου στο υπουργείο Ναυτιλίας τότε και καθ’ όλη τη διάρκεια της κυβέρνησης ΣΥΡΙΖΑ η συνεργασία Λιμενικού και ΜΚΟ ήταν άριστη και θεσμικά προσδιορισμένη. Αυτό είχε ως αποτέλεσμα να πολλαπλασιάζονται οι επιχειρησιακές δυνατότητες και να σώζονται ανθρώπινες ζωές στη θάλασσα. Σπάνια παρατηρήθηκαν υπερβάσεις. Ας μάθουν επιτέλους οι κ. Μητσοτάκης, Μηταράκης, Πλακιωτάκης και οι άλλοι υπουργοί ότι η «έρευνα-διάσωση», πέραν της τεράστιας ανθρωπιστικής διάστασης, είναι προνόμιο και υποχρέωση για κάθε χώρα, που αν δεν ασκείται σωστά, μπορεί εμμέσως να θέσει σε διεθνή αμφισβήτηση ακόμα και κυριαρχικά μας δικαιώματα.",2021-09-11 12:12
https://www.efsyn.gr/nisides/297123_i-epitheorisi-se-lytronei-apo-na-eisai-sobarofanis,«Η επιθεώρηση σε λυτρώνει από το να είσαι σοβαροφανής»,Ο συνθέτης και τραγουδοποιός έγραψε τα κείμενα και τη μουσική για τη νέα παράσταση του Δημοτικού Θεάτρου Πειραιά με αφορμή την επέτειο της Ελληνικής Επανάστασης και μιλάει για την προσέγγιση της επιθεώρησης.,"Πώς σατιρίζει κανείς με τόλμη, σεβασμό και καλό γούστο όσα για πολλούς αποτελούν τα ιερά και τα όσια της φυλής; Ο Φοίβος Δεληβοριάς καλείται να απαντήσει στο ακανθώδες αυτό ερώτημα, γράφοντας μουσική αλλά και κείμενα για το «1821 - Η επιθεώρηση», το θερινό εγχείρημα του Δημοτικού Θεάτρου Πειραιά.Παράλληλα, συνεχίζει κι αυτό το καλοκαίρι την εξαιρετικά επιτυχημένη «Ταράτσα του Φοίβου», ολοκληρώνει τις ηχογραφήσεις για τον νέο του δίσκο, κάνει παραγωγή σε άλμπουμ άλλων καλλιτεχνών και εμπλέκεται ενεργά στην ΕΔΕΜ, το σωματείο μέσω του οποίου οι καλλιτέχνες επιχειρούν να πάρουν οι ίδιοι στα χέρια τους το ζήτημα των πνευματικών τους δικαιωμάτων.Ολη αυτή η πολυπραγμοσύνη τον ακολουθεί και την ώρα της συνομιλίας μας στο Βεάκειο: ρεπόρτερ τον πολιορκούν για μια δήλωση, ενώ ο θίασος τον περιμένει για νυχτερινή πρόβα καθώς η πρεμιέρα πλησιάζει επικίνδυνα. Παρ' όλα αυτά, διατηρεί τη συγκέντρωσή του και τη γνωστή γοητεία των ελληνικών του.● Δεν ανήκεις σε μια γενιά που πρόλαβε την επιθεώρηση. Εζησες τα τελευταία της Ελεύθερης Σκηνής, τον Λάκη Λαζόπουλο και το Δελφινάριο.Τον Χάρρυ Κλυνν, τον Σωτήρη Μουστάκα, τον Στάθη Ψάλτη. Τα τελευταία λαϊκά ιερά τέρατα. Ακουγα όμως από γονείς και παππούδες για τις επιθεωρήσεις του Ακροπόλ. Τις επιθεωρήσεις του Μπουρνέλη με τα κείμενα των Ασημακόπουλου, Σπυρόπουλου και Παπαδούκα. Ή αυτές που έφτιαχναν οι Σακελλάριος, Γιαννακόπουλος.Σώζονται μερικά υπέροχα κείμενα των Τσιφόρου, Βασιλειάδη, Γιαλαμά. Είμαι συλλέκτης τέτοιων κειμένων από μικρός. Και αυτό, γιατί η επικαιρότητα που έχει πεθάνει μου φαίνεται πιο ενδιαφέρουσα από την επικαιρότητα την οποία ζούμε.Οπότε προσεγγίζω την επιθεώρηση με την ελαφρότητα και με το λυτρωτικό συναίσθημα ότι αυτό που κάνεις είναι απόλυτα εφήμερο, ότι θα πεθάνει γρήγορα. Ξέρουμε ότι αυτό που κάνουμε είναι κάτι που μιλάει για το καλοκαίρι του 2021 μόνο. Θέλουμε να βουτήξουμε στη μαγεία του εφήμερου. Τα κείμενα αυτά δεν είναι κείμενα που θα μείνουν στο δραματολόγιο. Απλά κάποια στιγμή, κάποιος που θα θέλει να δει πολαρόιντ του πανδημιακού καλοκαιριού του 2021, θα έχει στα χέρια του κάποια κείμενα, φωτογραφίες ή βίντεο που θα του το θυμίσουν.● Κάνατε μια επιθεώρηση με αφετηρία την Ελληνική Επανάσταση. Συνήθως, όπως δεν είμαστε πολύ δεκτικοί σε μια καινοτόμα ανάγνωση της αρχαίας τραγωδίας, έτσι κι όταν αγγίζει κανείς ένα τέτοιο θέμα, ένα εθνικό αφήγημα, επικρατεί η εντύπωση ότι παίζει εν ου παικτοίς. Είχατε τέτοιο φόβο;Το να κάνεις επιθεώρηση, ξέροντας ότι κάνεις ένα είδος «εφημερίδας», σε λυτρώνει από το να είσαι βαρύγδουπος και σοβαροφανής. Φεύγουν από πάνω σου τα λέπια των διαβασμάτων σου, των νευρώσεων, της αυτοαναφορικότητάς σου.Από την άλλη, ασχολούμαστε με την ελληνική ιστορία, με πρόσωπα τα οποία θυσιάστηκαν για μας και σεβόμαστε ακόμα τη θυσία τους, και με τα κείμενα που άφησαν. Αυτό σε σώζει από τη φτήνια, από την πιο κάφρικη πλευρά σου, αυτή που χρειάζεται γαργάλημα για να γελάσει. Εκεί έγκειται η διαφορά.    Οι «συνθέτες» της παράστασης «1821-η επιθεώρηση», Δημήτρης Καραντζάς και Φοίβος Δεληβοριάς  ● Τολμάμε να αστειευτούμε με αυτούς που σεβόμαστε και έχουμε ως ιερά και όσια;Οπως τα παιδάκια όταν διαβάζουν την ιστορία κάνουν μικρά αστειάκια, αλλά ταυτόχρονα μαγεύονται από την αφήγηση, έτσι το τολμάμε κι εμείς. Αλλά εμείς το τολμάμε με τρόπο πειθαρχημένο. Δεν αναφέρομαι σε λογοκρισία - είμαστε έτοιμοι να πούμε τα πάντα. Οι ηθοποιοί, έχοντας υπηρετήσει πολύ σημαντικά κείμενα, ξέρουν πώς να πειθαρχήσουν.Επίσης εγώ έχω πειθαρχήσει καλλιτεχνικά, ακριβώς επειδή είμαι παιδάκι του νεοελληνικού τραγουδιού, σε όλο αυτό που μου παραδόθηκε, από το δημοτικό τραγούδι και το ρεμπέτικο μέχρι τον Χατζιδάκι, τον Θεοδωράκη, τον Σαββόπουλο και τον Μικρούτσικο. Ολα αυτά λοιπόν, όταν έρθει η ώρα να τα παρωδήσω, έχω την αγάπη και τον σεβασμό να το κάνω με έναν τρόπο που κρατάει ορθάνοιχτο το φως τους.● Η σάτιρα έχει όρια;Δεν έχει κανένα όριο όταν είναι σάτιρα του αδύναμου προς τον δυνατό. Οταν ο στόχος σου είναι ο δυνατός, είναι ο γίγαντας κι εσύ είσαι το παιδάκι με τη σφεντόνα, τότε τι όριο να έχεις; Τα όρια καταργούνται από μόνα τους. Και τα έχουν καταργήσει υπέροχα άτομα από τον Αριστοφάνη μέχρι τον Τζιμάκο τον Πανούση.Οταν όμως η σάτιρα γίνεται προς τον αδύναμο, πράγμα που το βλέπουμε πολύ συχνά στις μοδάτες επιθεωρήσεις των τελευταίων χρόνων, εκεί για μένα τίθεται ένα όριο. Δεν το λέω με την έννοια της πολιτικής ορθότητας, γιατί τι το πολιτικώς ορθό είχε ο Πανούσης που τον λατρεύω;● Θα τολμήσετε να αγγίξετε το θέμα του #MeToo;Η παράσταση το αγγίζει. Και στην «Ταράτσα» το αγγίζουμε. Με έναν τρόπο ανοιχτό, πολυδιάστατο και βαθιά ευαίσθητο - τουλάχιστον έτσι θέλουμε να πιστεύουμε. Είναι άλλη η θέση που μπορείς να πάρεις ως πολίτης για το θέμα. Εκεί αισθάνομαι στρατευμένος και πολύ σίγουρος για το ότι πρέπει να σκοτώσουμε μέσα κι έξω μας τα κατάλοιπα του πατριαρχικού δηλητηρίου.Αλλά μέσα στην παράσταση το κάνουμε ως καλλιτέχνες, δεν το κάνουμε ως κήρυκες. Εχει γράψει η Λένα Κιτσοπούλου ένα εκπληκτικό κείμενο για το ζήτημα αυτό στο «1821» κι έχουμε αντίστοιχα διάφορα μικρά beats στην «Ταράτσα» μαζί με τον Βύρωνα Θεοδωρόπουλο και τον Θανάση Αλευρά.● Η «Ταράτσα» πρέπει να υπήρξε εκπαίδευση στη σάτιρα - αν και είναι πιο κοντά στο αναψυκτήριο.Ναι, είναι καθαρόαιμο βαριετέ, καθαρόαιμο αναψυκτήριο. Εχει μουσική, μαγεία, ταχυδακτυλουργία, μπουρλέσκ, stand-up comedy, θεατρική κωμωδία, μονόλογο. Ολα αυτά υπάρχουν ατάκτως ερριμμένα, αλλά θέλουν μαεστρία για να οργανωθούν σωστά. Η επιθεώρηση είναι κάτι πολύ πιο παραδοσιακό, γι' αυτό ακόμα πιο δύσκολο.Ξεκινήσαμε με τον Δημήτρη Καραντζά και τους άλλους συγγραφείς όσο πιο ελεύθερα γινόταν και τελικά φτάσαμε σε αυτό που έκαναν οι παλιοί: το δυομισάωρο με τα ντουέτα, τους μονολόγους, τα τραγούδια που σχολιάζουν, το μελαγχολικό τραγούδι και μετά το διθυραμβικό - δεν είναι τυχαίο που μας δόθηκε έτσι. Και το ζεϊμπέκικο τι είναι; Εννέα όγδοα, ένας πολύ συγκεκριμένος ρυθμός που έχει χορευτεί από εκατομμύρια προγόνους μας με τον ίδιο περίπου τρόπο. Οταν πάνω σ' αυτό γράφεις ένα καινούργιο τραγούδι, μπορεί μεν να 'ναι ολοκαίνουργιο αλλά καταλαβαίνεις γιατί οι παλιοί χρησιμοποιούσαν ακριβώς αυτόν τον χαβά, αυτό το εννιάρι: είναι κάτι που σε προστατεύει, που είναι πανάρχαιο και δραματικά ολόιδιο.● Τα τελευταία χρόνια έχεις πάρει σαφή θέση σε πολλά πράγματα. Καταρχάς εμπλέκεσαι στο σωματείο των πνευματικών δικαιωμάτων.Ναι, βεβαίως. Είχε πει κάτι ο Χατζιδάκις που μου αρέσει πολύ και το υιοθετώ σαν στάση ζωής. Οτι «ως καλλιτέχνης δεν θέλω ποτέ να είμαι πολιτικός, ούτε να πολιτευτώ. Είναι δυο τελείως διαφορετικοί ρόλοι. Ως πολίτης όμως, οφείλω να μιλάω και να στρατεύομαι». Οχι σε μια πολιτική παράταξη και σίγουρα όχι σε ένα κόμμα. Ως στάση απέναντι σε κοινωνικά γεγονότα.Την καλλιτεχνική κοινωνία την αφορούσε και την αφορά το ζήτημα των πνευματικών δικαιωμάτων, διότι η χρήση των έργων μας είναι ανεξέλεγκτη από τα ψηφιακά μέσα. Επρεπε να βρούμε έναν τρόπο να αυτοδιαχειριστούμε τα δικαιώματά μας. Το να παίρνεις θέση δημόσια το θεωρώ τρομερά σημαντικό και θεωρώ ύποπτη κίνηση το ότι η εξουσία το κατηγορεί. Δεν πρέπει να ακούγεται πάντα μόνο ο από καθέδρας λόγος. Πρέπει να ακούγονται και οι φωνές των μικρών ανθρώπων. Μεταξύ αυτών είναι και οι καλλιτέχνες.● Οταν ο Αλέξης Κούγιας, υπερασπιζόμενος τον Δημήτρη Λιγνάδη, χαρακτήρισε κάποιους ανθρώπους «επαγγελματίες ομοφυλόφιλους», απάντησες άμεσα.Θυμάμαι ότι τον έβλεπα όλο το πρωί να πηγαίνει από κανάλι σε κανάλι με ταχύτητα φωτός και σκέφτηκα αυτό ακριβώς: εφόσον αυτός δημιουργεί μια ακραία υπερασπιστική γραμμή, επαγγελματοποιώντας την ερωτική πλευρά τόσων ανθρώπων, εμείς μπορούμε να κάνουμε πολλή πλάκα με αυτό. Ετσι έβγαλα το #επαγγελματίας ομοφυλόφιλος στο facebook.Εγινε χαμός το ίδιο βράδυ. Χάρηκα πολύ. Γιατί πιστεύω πως όταν το παράλογο, το δυνατό, το ισχυρό σού επιτίθεται με όλη του τη δύναμη και μ' όλα τα μέσα που διαθέτει, πρέπει να αντιπαρατεθείς με μια δύναμη που δεν την καταλαβαίνει! Και η δύναμη αυτή είναι το χιούμορ. Αυτό είναι και το κλειδί της επιθεώρησης που θα δείτε αυτό το καλοκαίρι.    ● Εκτός από το «1821» και την «Ταράτσα», τι άλλο κάνεις;Επιτέλους τελειώνω τις μίξεις του δίσκου που είχα ξεκινήσει να παρουσιάζω στο Κύτταρο μόλις έσκασε η πανδημία και τον αφήσαμε στη μέση. Πιστεύω ότι το φθινοπωράκι, αρχές του χειμώνα, θα το ολοκληρώσω και θα κυκλοφορήσει. Κυκλοφορεί στις 11 Ιουνίου ο δίσκος της Νεφέλης Φασούλη, μιας νέας τραγουδίστριας που συνεργαζόμαστε και πραγματικά τη θαυμάζω και την εκτιμώ.Επίσης εξακολουθώ και κάνω παιδικά τραγούδια, που θέλω να κυκλοφορήσω. Υπάρχουν και δυο παραγωγές-εκπλήξεις: μου ανέθεσαν την παραγωγή των δίσκων τους δυο άνθρωποι που θαυμάζω από παιδί: οι Χρήστος Νικολόπουλος και Γιώργος Μαργαρίτης. Προσπαθώ να τους προσφέρω με όλη μου την αγάπη τα μέγιστα.● Ολες αυτές είναι αρκετά διαφορετικές μεταξύ τους δραστηριότητες. Αυτή την πολυδιάσπαση τη φοβάσαι;Μικρός τη φοβόμουν. Πίστευα ότι πρέπει να αφοσιώνομαι στο τραγούδι. Είχα δίκιο βέβαια, γιατί μέχρι να βρω τη δική μου φωνή και να είμαι απόλυτα σίγουρος για το πώς γράφω εγώ τραγούδια και όχι ένας άλλος, ένα οποιοδήποτε υπερεγώ μου, αυτό ήθελε αφοσίωση και μοναχικότητα.Τώρα το ένα ερεθίζει το άλλο. Αυτά που κάνω στην «Ταράτσα» με εμπνέουν πολύ όταν μένω μόνος και γράφω. Και αντίστροφα. Ο ερημίτης αυτός που θέλει απομόνωση και απόλυτη ησυχία για να κάνει έναν δίσκο δικό του, μετά βγαίνει πολύ μουτζαχεντίν την ώρα της «Ταράτσας» και της επιθεώρησης. Καλλιτεχνικά είμαι πολυγαμικός 100%.● Υπάρχει ένας στίχος σου που με κυνηγάει πολλά χρόνια: «...και να δούμε τον Σαμψών να ματώνεται στην πέτρα της ζωής των αλλωνών». Εσύ έχεις κάποιο στίχο σου για τον οποίο να νιώθεις περήφανος;Ναι, γιατί έχει κάτι αστείο ο στίχος αυτός. Είναι αυτός που λέει «Μένω στην Καλλιθέα και αγαπάω μια Κική, η ζωή μόνο έτσι είναι ωραία». Είναι τόσο φθαρτός. Νιώθω ότι παρότι είναι ένας στίχος που φαινομενικά δεν θα έπρεπε να λέει τίποτα σε οποιονδήποτε άλλον, έχω πετύχει μέσα από αυτή την ακραία υποκειμενική ματιά να εκφράσω πολλούς άλλους. Είναι μάλιστα το μόνο μου τραγούδι που αν δεν το πω σε οποιοδήποτε live, θα φύγω δαρμένος. Υπάρχουν πολύ γνωστότερα τραγούδια απ' αυτό, αλλά με αυτό το τραγούδι θέλουν όλοι να τελειώσουμε κάθε φορά.*Δημοσιογράφος, σκηνοθέτης και μεταφραστής📍 Το «1821 - Η επιθεώρηση» θα παίζεται στο Βεάκειο Θέατρο του Πειραιά από την Παρασκευή 4 Ιουνίου και κάθε Παρασκευή, Σάββατο και Κυριακή στις 21.00, έως τέλος Ιουλίου. Εισιτήρια στο www.viva.gr (15-30 ευρώ. Πληροφορίες: 210 4226330)Σύνθεση: Φοίβος Δεληβοριάς - Δημήτρης Καραντζάς. Κείμενα: Λένα Κιτσοπούλου, Γιάννης Αστερής, Γλυκερία Μπασδέκη, Κώστας Μανιάτης, Κώστας Κωστάκος, Κέλλυ Παπαδοπούλου και Φοίβος Δεληβοριάς. Σκηνοθεσία: Δημήτρης Καραντζάς. Πρωτότυπη μουσική: Φοίβος Δεληβοριάς. Σκηνικά: Μαρία Πανουργιά - Μυρτώ Λάμπρου. Κοστούμια: Ιωάννα Τσάμη. Χορογραφία: Ζωή Χατζηαντωνίου. Φωτισμοί: Αλέκος Αναστασίου. Πρωταγωνιστούν: Μίρκα Παπακωνσταντίνου, Eλένη Κοκκίδου, Νίκος Καραθάνος, Γιώργος Γάλλος, Γαλήνη Χατζηπασχάλη, Γιάννης Νιάρρος, Μιχάλης Οικονόμου, Γιάννης Κουκουράκης, Γιάννης Κλίνης, Βάσω Καβαλιεράτου, Πάνος Παπαδόπουλος, Ηλίας Μουλάς, Ιωάννα Πιατά. Παίζουν οι μουσικοί: Ανδρέας Γυφτάκης – πλήκτρα, Σταμάτης Σταματάκης – ηλεκτρικό μπάσο, Δημήτρης Κλωνής – τύμπανα, Βασίλης Παναγιωτόπουλος – τρομπόνι.📍 Η «Ταράτσα του Φοίβου» ξεκινά από την Πέμπτη 10 Ιουνίου και κάθε Πέμπτη στις 20.45 στο Αλσος (Ευελπίδων 4, Κυψέλη - Πεδίον του Αρεως).Συντελεστές: Φοίβος Δεληβοριάς, Θανάσης Αλευράς, Νεφέλη Φασούλη, Βύρων Θεοδωρόπουλος, Idra Kayne, Φοίβος Ριμένας. Μουσικοί: Σωτήρης Ντούβας (τύμπανα), Κωστής Χριστοδούλου (πλήκτρα), Yoel Soto (μπάσο), Κώστας Παντέλης (κιθάρες). Σκηνοθεσία: Αγγελος Τριανταφύλλου. Σκηνικά: Μανόλης Παντελιδάκης. Κοστούμια: Ιωάννα Τσάμη. Video Art παράστασης: Νίκος Σούλης. Ηχος: Γιάννης Πετρόλιας. Σχεδιασμός φωτισμών: Παναγιώτης Τσεβρένης.",2021-06-06 14:38
https://www.efsyn.gr/tehnes/media/299919_oyragos-stin-axiopistia-ton-mme-i-ellada,Ουραγός στην αξιοπιστία των ΜΜΕ η Ελλάδα,"Στην τρίτη θέση από το... τέλος, ανάμεσα σε 24 χώρες της ΕΕ, κατατάσσει τη χώρα η ετήσια έκθεση του Reuters, όσον αφορά την εμπιστοσύνη στα μέσα ενημέρωσης ● Μόλις το 32% εμπιστεύεται τα ΜΜΕ, ενώ μόλις το 12% πληρώνει για την ψηφιακή ενημέρωση ● Ιδιαίτερη αναφορά στη λίστα Πέτσα, αλλά και στα χαμηλά ποσοστά αξιοπιστίας μεγάλων μέσων, όπως ο ΣΚΑΪ που συγκεντρώνει τις περισσότερες αρνητικές γνώμες.","Τρίτη από το τέλος ανάμεσα σε 24 ευρωπαϊκές χώρες είναι η Ελλάδα (38η σε 46 χώρες παγκοσμίως) ως προς τον βαθμό αξιοπιστίας των ΜΜΕ, σύμφωνα με τη φετινή έρευνα του Reuters Ιnstitute σε συνεργασία με το Oxford University που καλύπτει 46 χώρες. Μόλις το 32% εμπιστεύεται εν γένει τις ειδήσεις στα ΜΜΕ στη χώρα μας (χαμηλότερο ποσοστό στην Ε.Ε. μετά το 30% της Γαλλίας και της Ουγγαρίας) και, ακόμη χειρότερα, μόλις το 12% πληρώνει για την ψηφιακή ενημέρωση.Το συγκεκριμένο εύρημα, εκτός από τη δεδομένη οικονομική αδυναμία του κόσμου, είναι εξαιρετικά ανησυχητικό και για το επίπεδο της δημοκρατίας στη χώρα, καθώς η εμπεδωμένη κουλτούρα δωρεάν κατανάλωσης περιεχομένου αφενός μεν υποβαθμίζει τη δημοσιογραφική εργασία θέτοντας σε μεγαλύτερο κίνδυνο την αξιοπιστία της πληροφορίας και αφετέρου αυξάνει τον βαθμό εξάρτησης των μιντιακών ομίλων από τους ιδιοκτήτες-επιχειρηματίες αλλά και από τις διαφημιστικές εταιρείες.Η έκθεση πάντως υπογραμμίζει πως «η έρευνα διεξήχθη το δίμηνο Ιανουαρίου-Φεβρουαρίου 2021, πριν δηλαδή από τις διαδηλώσεις του Μαρτίου στην Ελλάδα», αφήνοντας ανοιχτό το ενδεχόμενο η αξιοπιστία των ΜΜΕ, όπως την αντιλαμβάνονται οι πολίτες, να είναι ακόμα χαμηλότερη.Σύμφωνα με την έκθεση του Reuters Ιnstitute, τα ΜΜΕ στην Ελλάδα χαρακτηρίζονται από ψηφιακό κατακερματισμό, σημαντική έλλειψη εμπιστοσύνης από την πλευρά των πολιτών σε ένα έντονα πολιτικά πολωμένο σκηνικό, αλλά και από μία από τις υψηλότερες χρήσεις των μέσων κοινωνικής δικτύωσης για την πρόσβαση στις ειδήσεις.Reuters για ΠέτσαΗ φετινή έκθεση στέκεται και στα χρήματα από τη λίστα Πέτσα και στην κριτική που ασκήθηκε για αυτά, καθώς και στην απορρόφηση πόρων από μη αξιόπιστα μέσα ενημέρωσης. Το Reuters θυμίζει ότι το 54% των πολιτών εναντιώνεται στις κρατικές ενισχύσεις των ΜΜΕ, ενώ την ίδια ώρα αναφέρεται τόσο στη δήλωση του πρωθυπουργού Κυριάκου Μητσοτάκη ότι τα social media αποτελούν «απειλή για τη δημοκρατία» όσο και στις μομφές εναντίον του ότι προσπαθεί να απαξιώσει πηγές πληροφόρησης που δεν μπορεί να ελέγξει. Γίνεται επίσης αναφορά (με ουδέτερο τρόπο) στον Βαγγέλη Μαρινάκη, ο οποίος, όπως σημειώνει, απέκτησε το Mega και άλλα γνωστά μέσα ενημέρωσης το τελευταίο διάστημα.Οπως προκύπτει, παγιώνεται η σαφής προτίμηση του ελληνικού κοινού στη χρήση smartphone κινητών για την ενημέρωση (70%) σε σχέση με τη χρήση υπολογιστών (55%) και τάμπλετ (20%). Πριν από πέντε χρόνια το 47% χρησιμοποιούσε τα έξυπνα κινητά και το 72% τους υπολογιστές, με την εικόνα να έχει πλέον αντιστραφεί πλήρως.Περισσότερα από τα δύο τρίτα (69%) των Ελλήνων στο διαδίκτυο λαμβάνουν τα νέα τους μέσω των κοινωνικών μέσων, το οποίο αποτελεί το μεγαλύτερο ποσοστό παγκοσμίως (σε 46 χώρες) πλην της Κένυας. Το 52% του κόσμου ενημερώνεται πρωτογενώς από το facebook για τις ειδήσεις, παραμένοντας πρώτο στα social media για αυτόν τον σκοπό, αν και έχει υποχωρήσει κατά 5% από πέρσι.    ΑναξιόπιστοιΕξαιρετικά ενδιαφέρον είναι και το γεγονός πως μερικές από τις πιο δημοφιλείς ειδησεογραφικές πλατφόρμες (ΣΚΑΪ, συμπεριλαμβανομένων του τηλεοπτικού καναλιού και του ρ/σ, όπως και η ιστοσελίδα newsbomb.gr) βρίσκονται αρκετά χαμηλά ως προς την αξιοπιστία του κοινού. Με άλλα λόγια, «σας βλέπουμε και σας ακούμε, αλλά δεν σας εμπιστευόμαστε».Ειδικά ο ΣΚΑΪ συγκεντρώνει τις περισσότερες αρνητικές γνώμες του κοινού. Γιατί άραγε; Μεγαλύτερη εμπιστοσύνη (brand trust), σύμφωνα με την έρευνα, φαίνεται πως οι Ελληνες αποδίδουν στην ιστοσελίδα dikaiologotika.gr (όπως και πέρσι) και στην «Καθημερινή», με 62% και 60% αντίστοιχα.Ιδιαίτερη αναφορά γίνεται από το Reuters Institute στο κίνημα #MeToo στην Ελλάδα, με έμφαση στις αποκαλύψεις της Σοφίας Μπεκατώρου οι οποίες ώθησαν «εκατοντάδες γυναίκες και άντρες» να καταγγείλουν δημόσια κακοποιήσεις που είχαν υποστεί. Στην έκθεση επισημαίνεται μεν πως οι ελληνικοί ειδησεογραφικοί οργανισμοί δημοσίευσαν τις καταγγελίες, χωρίς όμως να υπάρξει εμπλοκή της ερευνητικής δημοσιογραφίας στο ζήτημα με έρευνες σε βάθος, σε αντίθεση με ό,τι συνέβη σε πολλές άλλες χώρες.Σε παγκόσμια κλίμακα η χρονιά της πανδημίας έφερε αύξηση της εμπιστοσύνης του κοινού στις ειδήσεις κατά 6%, ενδεικτικό της ανάγκης έγκυρης πληροφόρησης σε μια περίοδο όπου οι περισσότεροι ένιωσαν ότι απειλείται η ζωή τους. Η Φινλανδία παραμένει η χώρα με τα υψηλότερα επίπεδα συνολικής εμπιστοσύνης (65%) και οι ΗΠΑ έχουν τα χαμηλότερα (29%). Ανεβαίνει συνολικά η ανησυχία για τη διασπορά ψευδών και παραπλανητικών ειδήσεων, με τα υψηλότερα ποσοστά να καταγράφονται στη Βραζιλία (82%) και τα χαμηλότερα στη Γερμανία (37%).Σύμφωνα με την έκθεση, όσοι χρησιμοποιούν συστηματικά τα μέσα κοινωνικής δικτύωσης είναι περισσότερο πιθανό να δηλώσουν ότι έχουν εκτεθεί σε παραπληροφόρηση σχετικά με τον κορονοϊό από μη χρήστες, με το facebook να θεωρείται ως το κύριο κανάλι για τη διάδοση fake news σχεδόν παντού, με την εξαίρεση χωρών του Νότου, όπως η Βραζιλία και η Ινδονησία, όπου το WhatsApp (σ.σ. της ίδιας εταιρείας) θεωρείται μεγαλύτερη πηγή κινδύνου.",2021-06-26 16:54
https://www.efsyn.gr/efkriti/koinonia/284584_kinitopoiiseis-kai-stin-kriti-gia-tin-pagkosmia-imera-tis-gynaikas,Κινητοποιήσεις και στην Κρήτη για την Παγκόσμια Ημέρα της Γυναίκας,"Απεργιακές κινητοποιήσεις με αφορμή την Παγκόσμια Ημέρα της Γυναίκας που τιμάται στις 8 Μαρτίου, διοργανώνονται για τη Δευτέρα σε Ηράκλειο και Χανιά - Διαδικτυακή εκδήλωση της Περιφέρειας για τον ρόλο των γυναικών στη σύγχρονη πραγματικότητα.","Στα Χανιά η συγκέντρωση θα πραγματοποιηθεί τη Δευτέρα στις 2 το μεσημέρι στην πλατεία Δημοτικής Αγοράς ενώ στο Ηράκλειο η συγκέντρωση θα γίνει στην πλατεία Λιονταριών στη 1 το μεσημέρι.Επίσης, με αφορμή τον εορτασμό της Παγκόσμιας Ημέρας της Γυναίκας η Περιφέρεια Κρήτης διοργανώνει διαδικτυακή εκδήλωση τη Δευτέρα 8 Μαρτίου και ώρα 18:30. Η εκδήλωση θα προβληθεί διαδικτυακά στο Facebook: https://fb.me/e/Rh8mVWZj  και στο Youtube:  https://youtu.be/w2HlQ344z7U.Στη διαδικτυακή εκδήλωση φιλοξενούνται γυναίκες από διάφορους τομείς της κοινωνικής και πολιτικής ζωής της χώρας μας, που το έργο τους εμπνέει γυναίκες κάθε ηλικίας. Με το σύνθημα «Γυναίκες στην Πρώτη γραμμή - Δυνατές Μαζί» θα συζητηθούν θέματα σχετικά με το ρόλο των γυναικών στη σύγχρονη πραγματικότητα.Ο περιφερειάρχης Κρήτης Σταύρος Αρναουτάκης δήλωσε σχετικά: «Μέσα από νέους ρόλους, μέσα από αυξημένα καθήκοντα η γυναίκα του 21ου αιώνα καλείται να αντιμετωπίσει πολλαπλάσιες υποχρεώσεις. Για την Περιφέρεια Κρήτης η Παγκόσμια Ημέρα της Γυναίκας, αναδεικνύει το ρόλο των γυναικών μέσα στις έκτακτες ανάγκες που προέκυψαν στη χώρα μας τα τελευταία χρόνια. Ταυτόχρονα, τονίζουμε ότι η κοινωνία σήμερα, περισσότερο παρά ποτέ και με δεδομένες τις συνθήκες της πανδημίας, οφείλει με γρήγορα και αποφασιστικά βήματα, να προχωρήσει στην αποκατάσταση των ομαλών κοινωνικών συνθηκών. Μια διαδικασία στην οποία καθοριστικό ρόλο παίζει η σύγχρονη γυναίκα, η γυναίκα που στηρίζει την οικογένειά της, η γυναίκα που εργάζεται, η γυναίκα που ταξιδεύει, η γυναίκα που είναι παρούσα πολιτικά και κοινωνικά. Ο καθοριστικός ρόλος της γυναίκας στον κοινωνικό ιστό, είναι για όλους μας αποδεκτός. Στο πλαίσιο αυτό η Ημερίδα που διοργανώνεται αναμένεται να οδηγήσει σε χρήσιμα για την κοινωνία συμπεράσματα».Ανακοινώσεις σωματείων και οργανώσεων για την 8η ΜαρτίουΈμφυλες Αταξίες«Την 8η Μάρτη ενώνουμε φωνές απέναντι στην εργασιακή υποβάθμιση, καθώς και απέναντι σε κάθε μορφής βία και σεξισμού.Η 8η Μάρτη γιορτάζεται ως η παγκόσμια ημέρα των γυναικών. Η μέρα αυτή αναφέρεται στο 1857, μέρα όπου ξεκίνησαν να ξεσηκώνονται εργάτριες στα ραφτάδικα της Νέας Υόρκης, οι οποίες υπολογίζεται ότι δούλευαν περίπου 16 ώρες τη μέρα, με πολύ χαμηλότερους μισθούς από τους άντρες. Την 8η Μάρτη γυναίκες στα υφαντουργία και στα ραφτάδικα ξεσηκώθηκαν κάνοντας διαδηλώσεις, οι οποίες καταστάλθηκαν άγρια με ξυλοδαρμούς και αιματοχυσίες, απαιτώντας ισότιμους μισθούς με τους άντρες, την εξάλειψη των φυλετικών διακρίσεων, το δικαίωμα στη ψήφο, και τη μείωση του εργασιακού 16ωρου σε 10ωρο.Στην ελληνική πραγματικότητα του 2021, η 8η Μάρτη, μας βρίσκει σε μια περίοδο δεύτερης καραντίνας, που ξεκίνησε για όλες μας με ήδη συσσωρευμένο άγχος και φόβο, έντονο στρες, σωματική κούραση και οικονομική ανησυχία. Τους τελευταίους τρεις μήνες βρισκόμαστε σε μια δεύτερη μακρόσυρτη περίοδο lockdown, η οποία μάλλον θα διαρκέσει αρκετό καιρό ακόμη. Αυτή η περίοδος της υγειονομικής κρίσης συνοδεύεται από πολλούς θανάτους και από μια έντονη και ξεκάθαρη αδιαφορία από τη μεριά του κράτους για τον τρόπο διαχείρισης της πανδημίας. Το κράτος αδιαφορεί όσον αφορά το ελλιπές υγειονομικό σύστημα και έχει ως μοναδική του στρατηγική αντιμετώπισης της πανδημίας, τις χρονικές περιόδους που θα επιβάλλεται καραντίνα. Έτσι, ειδικά την περίοδο του δεύτερου lockdown είναι ξεκάθαρο πως οι τρύπες στη διαχείριση της κρίσης είναι εσκεμμένες και αυτό που φαίνεται να ενδιαφέρει την τωρινή ακροδεξιά κυβέρνηση είναι η στελέχωση κάθε γειτονιάς, πανεπιστημίου, δρόμου, και εν τέλη σκέψης, με μπάτσους, ώστε να γίνονται αλλαγές σε νόμους χωρίς καμία αντίρρηση. Οι διαδηλώσεις έχουν ποινικοποιηθεί στο όνομα της διάδοσης του ιού ώστε να περνιούνται ανενόχλητα όλα τα νέα νομοσχέδια που εισηγείται η κυβέρνηση, ενώ οι ατελείωτες ουρές στα μαγαζιά επιτρέπονται στο όνομα της κατανάλωσης. Ψηφίζονται νόμοι που υποβαθμίζουν τη φύση και τον τρόπο ύπαρξή μας στο χώρο, τις συνθήκες εργασίας μας, τη διαμαρτυρία μας.Σε παγκόσμιο επίπεδο, η 8η Μάρτη, μας βρίσκει αντιμέτωπες με κυβερνήσεις που θέλουν ακόμη να ελέγξουν το σώμα μας και τα αναπαραγωγικά μας δικαιώματα. Στην Πολωνία ο αγώνας αυτός βρίσκεται σε εξέλιξη, εφόσον η έκτρωση είναι ποινικοποιημένη, ενώ στην Αργεντινή μετά από μακροχρόνιο αγώνα των κινημάτων κερδήθηκε το δικαίωμα στη διακοπή της κύησης.Στην περίοδο της καραντίνας η έμφυλη βία είναι όλο και πιο δύσκολο να ακουστεί, καθώς πολλές θηλυκότητες είναι μόνες τους. Βλέποντας πως η καραντίνα δεν έχει τελειωμό, οι ανησυχίες εντείνονται συνεχώς. Κι έτσι αυτή τη μέρα συνεχίζουμε να είμαστε παρούσες, καθώς:Στο χώρο εργασίας, συνεχίζει να διαιωνίζεται ο εργασιακός μεσαίωνας, χτυπώντας τις ταξικά αδύναμες και κοινωνικά ασθενέστερες, αφού υποχρεώνονται σε συστηματική και εντατικοποιημένη εργασία από 8 έως 12 ώρες, ενώ τις υπόλοιπες ώρες πρέπει να είναι έγκλειστες στο σπίτι. Μάλιστα με τη συνθήκη της τηλεργασίας πολλές αναγκάζονται να παραμένουν έγκλειστες στο σπίτι όλο το 24ωρο. Η καταπίεση ασκείται μικρομοριακά και καθημερινά αφού ο χώρος εργασίας συνοδεύεται από τη λογική πως μια γυναίκα πρέπει να πληρεί τα δεδομένα πρότυπα του ρόλου της, του ρόλου της περιποιημένης πωλήτριας, της ακούραστης νοσηλεύτριας ή και φροντίστριας κλπ. Ακόμη, η μετακίνηση στο δρόμο για τη δουλειά είναι δύσκολη για πολλές, ιδίως τις μετανάστριες, καθώς δουλεύουν πολλές ώρες και ανασφάλιστες, ενώ πολλά αφεντικά δεν διατίθενται σε καμία περίπτωση να πληρώσουν ένα ενδεχόμενο πρόστιμο.Στο σπίτι (για όποιες έχουν), η κατάσταση του εγκλεισμού είναι τεταμένη. Συνήθως όλη την αποσυμφόρηση πρέπει να τη διαχειριστεί η μητέρα δίνοντας μια εθελοντική εργασία καθημερινά, για την τροφή, τον ανεφοδιασμό, την παρηγοριά, και την εκπαίδευση των παιδιών, εργασία που κρίνεται απαραίτητη ώστε να λειτουργεί σωστά ο καπιταλιστικός μηχανισμός. Ακόμη, δεν ισχύει για όλες το μένουμε ασφαλείς, καθώς πολλές μένουν με τους κακοποιητές τους. Στις 17 Γενάρη είδαμε να δολοφονείται από το σύντροφό της άλλη μια γυναίκα στην Κρήτη, στα Μεσκλά Χανίων.Στα κέντρα κράτησης μεταναστριών και μεταναστών, γυναίκες κρατούνται έγκλειστες χωρίς τις στοιχειώδεις παροχές υγιεινής, διατροφής και ασφάλειας και χωρίς καμία πρόσβαση στην υγεία, την εκπαίδευση και την εργασία. Σε αρκετές περιπτώσεις μάλιστα γίνονται θύματα βιασμού, ξυλοδαρμού ή και trafficking. Μάλιστα, πριν λίγες μέρες μια έγκυος αναγνωρισμένη ως προσφύγισσα αυτοπυρπολήθηκε μέσα στη σκηνή της όταν έμαθε πως το αίτημά της για τη μετάβασή της, από τη Λέσβο στη Γερμανία, απορρίφθηκε. Οι αρχές αντί να μεριμνήσουν για τα εγκαύματα και την προχωρημένη εγκυμοσύνη της, την κατηγόρησαν για απόπειρα εμπρησμού από πρόθεση.Στις φυλακές, όπου μένουν μητέρες με παιδιά και βρέφη, ασθενείς και ηλικιωμένες, δεν υπάρχει καμία φροντίδα παρά μόνο συνεχίζει να υπάρχει έντονη συμφόρηση. Η κατάσταση που επικρατεί αποσιωπάται από το κράτος, παρ’ ότι οργανώσεις ανθρωπίνων δικαιωμάτων και διεθνείς οργανισμοί έχουν ζητήσει από το Μάρτη του 2020 να αποσυμφορηθούν. Η εκδικητική τακτική του κράτους είναι να χρησιμοποιεί την πανδημία ως άλλοθι για να περιστέλλει τα δικαιώματα (όπως έξοδοι, επισκεπτήρια και άδειες) των κρατουμένων που συνεχίζουν να βρίσκονται σε ένα συνεχόμενο εγκλεισμό, ξεκομμένες από τον κόσμο, ενώ τα κρούσματα εξαπλώνονται και μέσα στις φυλακές.Πολλές ακόμα δεν έχουν χώρο, οι αόρατες αδερφές μας, οι σεξεργάτριες, οι μετανάστριες, οι χρήστριες, που βιώνουν ακόμα πιο έντονα το ζήτημα του εγκλεισμού, της απομόνωσης, του αποδιοπομπαίου τράγου.Στον δρόμο και παντού, υπάρχουν μπάτσοι, οι επίσημοι εθνικοί φορείς διαχείρισης του ιού. Τους βλέπουμε ακόμη και στα όνειρά μας να περιπλανιούνται ελεύθεροι στην πόλη τραμπουκίζοντας αυτές που τραμπούκιζαν ούτως ή άλλως, τις μετανάστριες, τις εργάτριες, τις νέες, τις αγωνίστριες.Στα μέσα ενημέρωσης, βλέπουμε τον Μητσοτάκη να δέχεται το εμβόλιο κατά του κορωνοϊού προβάλλοντας για άλλη μια φορά το στήθος του, θέαμα που επαναλαμβάνεται συνεχώς στα μέσα μαζικής ενημέρωσης, τα οποία προβάλλουν τέτοιες εικόνες σε μια κοινωνία που ενοχοποιεί το γυναικείο στήθος, κατακρίνοντας ακόμα και τον θηλασμό σε δημόσια θέα.Από την άλλη, η 8η Μάρτη μας βρίσκει σε μια περίοδο που αρχίζουν επιτέλους να ανοίγουν ρωγμές στην άθλια ελληνική πραγματικότητα όσον αφορά τη σεξουαλική παρενόχληση, κυρίως στο χώρο εργασίας. Το metoo έρχεται στην Ελλάδα μέσα από την αποκάλυψη της πρωταθλήτριας Σοφίας Μπεκατώρου, για να δώσει το θάρρος σε πολλές μαρτυρίες γυναικών από διαφορετικούς επαγγελματικούς, και όχι μόνο, κύκλους, να αποκαλύψουν τη σκατίλα των παραβιαστικών συμπεριφορών που διαδραματίζονται εντός τους. Βέβαια, όπως πάντοτε, δε λείπουν οι δηλώσεις που ρίχνουν τις ευθύνες στα θύματα, όπως η δήλωση της Σοφίας Αξιόγλου η οποία δήλωσε πως “οι κυρίες, αν δεν έχουν ευαρέσκεια, δεν μπαίνουν ποτέ στα δωμάτια μοναχικών ανδρών στις εκδρομές, στα συνέδρια και εξωσπιτικές διανυκτερεύσεις κλπ”, δικαιολογώντας έτσι τις κακοποιητικές συμπεριφορές και ρίχνοντας το βάρος της κακοποίησης στις αποδέκτριες των συμπεριφορών αυτών. Παράλληλα, βλέπουμε το ωφελιμιστικό και υποκριτικό πρόσωπο των μέσων μαζικής ενημέρωσης, που κυνηγώντας τα νούμερα, ασχολούνται με το ζήτημα της κακοποίησης μόνο όταν αφορά τον χώρο της show biz. Ακόμη, στο μενού τον τηλεοπτικών εκπομπών δε λείπει και η υποκριτική συμπαράσταση και τα κροκοδείλια δάκρυα που συντάσσονται υπέρ των κακοποιημένων γυναικών. Ενώ σε αντίστοιχη περίπτωση στο παρελθόν έχει αποδειχθεί περίτρανα ότι παρουσιαστές αναπαράγουν κάθε μορφή σεξιστικής ρητορείας.Η κίνηση metoo αφορά ένα πολύ θετικό μοίρασμα της εμπειρίας διάφορων επιζήσαντων κακοποιήσεων, αποδίδει ένα αίσθημα δικαιοσύνης στα θύματα, καθώς η δικαιοσύνη όταν της ζητείται είναι ανίκανη συνήθως να τους το αποδώσει. Όμως, στοχοποιώντας συγκεκριμένα πρόσωπα, συνήθως έπειτα από λίγο καιρό ξεθυμαίνει και στα κανάλια και στις συζητήσεις, καθώς δεν καθιστά αντιληπτό πως οι περιπτώσεις που καταγγέλλονται αφορούν συγκεκριμένες εκφράσεις της βίας, μη μεμονωμένα περιστατικά που υπάρχουν όχι μόνο στον χώρο της show biz που τρέφει με lifestyle, αλλά γενικότερα αποτελούν θεμέλιο χαρακτηριστικό της κοινωνίας μας.Τέτοιες αντίστοιχες μαζικές καταγγελίες είχαν ξεκινήσει νωρίτερα από φοιτήτριες του ΑΠΘ που ξεσκέπασαν καθηγητή του τμήματός τους που παρενοχλούσε κοπέλες προκειμένου να τις περάσει στο μάθημά του, άλλες καταγγελίες για καθηγητή γυναικολογίας που παρενοχλούσε, την ώρα της γυναικολογικής εξέτασης, της φοιτήτριες του τμήματός του, καταγγελίες που έγιναν με αφορμή το me too από φοιτήτριες στην Καλών Τεχνών, και οι οποίες ακούστηκαν πολύ λιγότερο συγκριτικά με αυτές στον χώρο του θεάματος. Ακόμη λιγότερο ακούγονται οι καταγγελίες που αφορούν συχνά φαινόμενα, όπως παρενοχλήσεις στη σχολή, στη δουλειά, στο δρόμο, στο λεωφορείο και στα μέσα μαζικής μεταφοράς, οι οποίες παίρνουν ελάχιστη και λανθασμένη προσοχή όταν συμβαίνουν, ενώ πολλές φορές τα άτομα που καταγγέλλουν τέτοιες συμπεριφορές στοχοποιούνται.Η 8η Μάρτη, για εμάς αποτελεί μέρα κατά της κακοποίησης που ασκείται στη γυναίκα και οποιαδήποτε θηλυκότητα, ημέρα ενάντια στη βία οποιασδήποτε μορφής (λεκτικής, σωματικής, ψυχολογικής) και σε οποιοδήποτε περιβάλλον (εργασιακό, εκπαιδευτικό, φιλικό, ακαδημαϊκό, συγγενικό, οικογενειακό). Η βία είναι άσκηση εξουσίας. Η βία δεν έχει φύλα, τάξεις και ηλικία. Αφορά μια παραβιαστική συμπεριφορά, με διαφορετικής έντασης έκφραση και διαφορετική κατεύθυνση. Αφορά την επιβολή εξουσίας από το ένα στο άλλο άτομο και συνδέεται με οποιαδήποτε παραβιαστική συμπεριφορά.Για να εξαλειφθούν οι διακρίσεις στη δουλειά, στη γειτονιά, στο σχολείο και παντού, πρέπει να γίνει κατανοητό πως αυτές οι συμπεριφορές διαιωνίζονται από το πατριαρχικό σύστημα, μέσα από την αφομοίωσή τους, την αναπαραγωγή τους και την αποσιώπησή τους.Αυτές οι συμπεριφορές αναπαράγονται εκκινώντας από τις σχέσεις γονιών και παιδιών, εξαπλώνονται στις σχέσεις καθηγητών και μαθητριών, κι έπειτα εγκαθίστανται στις σχέσεις αφεντικών και εργατών, νομοθετών και πολιτών. Οι σχέσεις αυτές φροντίζουν να πλάθονται σωστά οι ρόλοι του πατριαρχικού και του καπιταλιστικού συστήματος που έτσι μπορεί πιο εύκολα να ελέγχει τα σώματά μας. Τέτοιοι ρόλοι είναι αυτοί της περιποιημένης και υποτακτικής γυναίκας, της γυναίκας-αντικείμενο πόθου, της γυναίκας-μητέρας, ενώ στοχοποιούνται άλλες ταυτότητες όπως των χρηστριών, των φυλακισμένων, των χωρισμένων και οποιασδήποτε θηλυκότητας βρίσκεται εκτός των χαρτογραφημένων ταυτότητων. Από την άλλη, προωθούνται οι ρόλοι του σκληρού άντρα, του άντρα που παίρνει αυτό που θέλει με κάθε κόστος και αποτέλεσμα και περιθωριοποιούνται οι θηλυπρεπείς, οι εκφραστικοί, οι συνεσταλμένοι άντρες που εκφράζουν χαρακτηριστικά θηλυκότητας.Για να σπάσει αυτή η νόρμα παραβιαστικών συμπεριφορών χρειάζεται να απεμπλακούμε από τους καθιερωμένους ρόλους στην καθημερινότητα και τη δράση μας, να μη σιωπάμε απέναντι στην κακοποίηση ακόμη κι αν δεν είμαστε εμείς οι αποδέκτες της, αλλά να καταδεικνύουμε τα περιστατικά στο περιβάλλον που συμβαίνουν, να αντιδρούμε, να μη νιώθουμε ενοχές όταν μας συμβαίνουν κακοποιητικά περιστατικά, να μη θάβουμε τοξικές συμπεριφορές, να είμαστε η μια δίπλα στο άλλο, να διεκδικούμε να μην υπάρχουν εξουσιαστικές συμπεριφορές σε κάθε περιβάλλον που ζούμε.Η 8 Μάρτη δεν είναι γιορτή, αλλά μέρα μνήμης και συνεχούς αγώνα και επαναπροσδιορισμού της θυληκότητας. Την 8η Μάρτη θυμόμαστε και επανανοηματοδοτούμε, λέγοντας πως δεν είμαστε της οικογένειάς μας, της σχέσης μας, της δουλειάς μας, ή της ακαδημαϊκής μας ταυτότητας, αλλά του εαυτού μας.Την 8η Μάρτη δε γιορτάζουμε, αλλά κατεβαίνουμε στο δρόμο, ενάντια στον εγκλεισμό, την καταπίεση, τη σιωπή και τη συνενοχή, με νοιάξιμο για να βρεθούμε η μια δίπλα στην άλλη»ΣΕΠΕ ΧΑΝΙΩΝ«H παγκόσμια ημέρα της Γυναίκας, στις 8 του Μάρτη δεν είναι μια επετειακή ημέρα γιορτής, αλλά μέρα διεκδίκησης για τα γυναικεία δικαιώματα και ημέρα πάλης όλης της εργατικής τάξης ενάντια στη καταπίεση και τις διακρίσεις με βάση το φύλο. Πίσω στο 1917 οι γυναίκες κέρδισαν το δικαίωμα ψήφου στη Σοβιετική Ρωσία, όπου και καθιερώθηκε ως εθνική αργία εκεί ενώ το 1975 την υιοθέτησσαν τα Ηνωμένα Έθνη.Οι καταγγελίες για βιασμούς και προσβολή γενετήσιας αξιοπρέπειας συγκλονίζούν και ταυτόχρονα ανοίγουν το δρόμο των αποκαλύψεων σε σχέση με τη σεξουαλική βία που δέχονται οι γυναίκες και στη χώρα μας. Μπορεί μεγαλοστελέχη του θεάτρου και του αθλητισμού, όπως και της κυβέρνησης της ΝΔ να τρέχουν να αποστασιοποιηθούν από τα γεγονότα αλλά η αλήθεια τους διαψευδει.Σύμφωνα με τις τελευταίες έρευνες το 85% των γυναικών στην Ελλάδα έχει υποστεί σεξουαλική παρενόχληση σε χώρο εργασίας, με μόλις το 6% να το καταγγέλλει. Οι ελαστικές μορφές απασχόλησης, η μαύρη εργασία, η διάλυση της Επιθεώρησης Εργασίας, των Συλλογικών Συμβάσεων Εργασίας είναι βασικές παράμετροι στην κλιμάκωση των σεξουαλικών παρενοχλήσεων.Οι κλάδοι που έχουν δεχτεί τα περισσότερα κύματα απολύσεων είναι αυτοί που στην πλειοψηφία τους εργάζονται γυναίκες. Την ίδια στιγμή η επισφαλής εργασία, η δουλειά χωρίς ασφάλιση τείνουν να γίνουν καθεστώς για τις γυναίκες.Σήμερα η κυβέρνηση του Μητσοτάκη έχει στην προμετωπίδα της όλες αυτές τις επιθέσεις. Και πλάι σ’ αυτά μέσα στην πανδημία, φορτώνει πολλαπλάσια καθήκοντα στις γυναίκες στο σπίτι, για τη φροντίδα των παιδιών, των ηλικιωμένων, των ατόμων με αναπηρίες.Οι εκπαιδευτικοί, βιώνουν όλες αυτές τις επιθέσεις με τον πιο σκληρό τρόπο. Εργαζόμενες που δεν έχουν δικαίωμα να ενταχθούν τα παιδιά τους σε παιδικούς σταθμούς και υποχρεώνονται να πληρώνουν εκατοντάδες ευρώ το μήνα σε ιδιώτες. Αναπληρώτριες που την τελευταία στιγμή καλούνται να παρουσιαστούν σε οποιαδήποτε γωνιά της Ελλάδας, μη έχοντας τη δυνατότητα εγγραφής των παιδιών τους σε παιδικούς σταθμούς αφού οι προθεσμίες έχουν παρέλθει. Λειψά δικαιώματα στη μητρότητα και ανατροφή των παιδιών για τους αναπληρωτές. Περεταίρω ελαστικοποίηση των σχέσεων εργασίας με 3μηνες συμβάσεις. Είναι μόνο κάποιες από τις επιθέσεις που πλήττουν τον κλάδο.Οι 3.5 μήνες για άδεια ανατροφής στους αναπληρωτές είναι μια πρώτη νίκη του πρόσφατου αγώνα των εκπαιδευτικών, που δείχνει ότι έχουμε τη δύναμη με τους αγώνες μας να τα πάρουμε όλα πίσω. Όμως, απέχει πολύ από όσα διεκδικούμε και την εξίσωση των εργασιακών, μισθολογικών και συνδικαλιστικών δικαιωμάτων.Ο αγώνας για την υπεράσπιση της δημόσιας παιδείας, για προσλήψεις, αυξήσεις, είναι άρρηκτα δεμένος με τον αγώνα για τη γυναικεία απελευθέρωση.Το διοικητικό συμβούλιο κηρύσσει 3ωρη διευκολυντική στάση εργασίας 1μμ – 4μμ τη Δευτέρα 8 Μάρτη και καλεί σε απεργιακή κινητοποίηση στις 14:00 στην πλατεία Δημοτικής Αγοράς Χανίων».ΣΥΛΛΟΓΟΣ ΕΡΓΑΖΟΜΕΝΩΝ ΝΟΣΟΚΟΜΕΙΟΥ ΧΑΝΙΩΝ«Η καταγγελία για βιασμό της Σοφίας Μπεκατώρου από στέλεχος της ΕΙΟ συγκλονίζει και ταυτόχρονα ανοίγει το δρόμο των αποκαλύψεων σε σχέση με τη σεξουαλική βία που δέχονται οι γυναίκες και στη χώρα μας.Το 85% των γυναικών στην Ελλάδα έχει υποστεί σεξουαλική παρενόχληση σε χώρο εργασίας, με μόλις το 6% να το καταγγέλλει, αποκάλυπτε μια έρευνα πριν λίγους μήνες.Οι ελαστικές μορφές απασχόλησης, η μαύρη εργασία, η διάλυση της Επιθεώρησης Εργασίας είναι βασικές παράμετροι στην κλιμάκωση των σεξουαλικών παρενοχλήσεων.Η συρρίκνωση του κοινωνικού κράτους τα νέα δεδομένα με την πανδημία, φορτώνει πολλαπλάσια καθήκοντα τις γυναίκες στο σπίτι για την φροντίδα των παιδιών, των ηλικιωμένων, των ατόμων με αναπηρίες.Η δύναμη για να μπεί τέλος στο σεξισμό και τη βία που γεννά είναι οι συλλογικοί αγώνες των εργαζομένων και της νεολαίας.Μαζικές και μόνιμες προσλήψεις, συλλογικές συμβάσεις εργασίας, γενναία χρηματοδότηση για την υγεία και την παιδεία είναι αιτήματα που στηρίζουν όλους που παλεύουν κατά του σεξισμού.Σας καλούμε στην κινητοποίηση τη Δευτέρα 8 Μάρτη 2021 στις 14.00 στην πλατεία Αγοράς».ΑΓΩΝΙΣΤΙΚΗ ΣΥΣΠΕΙΡΩΣΗ ΕΚΠΑΙΔΕΥΤΙΚΩΝ ΧΑΝΙΩΝ«Σπάμε τις αλυσίδες της σιωπής, της εκμετάλλευσης, της ανισοτιμίαςΧτίζουμε “ασπίδα προστασίας” απέναντι στη βία κάθε μορφής σε βάρος των γυναικών μέσα από την κοινή αγωνιστική μας δράση, τη συλλογικότητα, την αλληλεγγύη!Η φετινή παγκόσμια ημέρα της γυναίκας, σχεδόν ένα χρόνο από την έναρξη της πανδημίας, βρίσκει τις εργαζόμενες, τις αυτοαπασχολούμενες, τις άνεργες, τις φοιτήτριες, όλο το λαό μας αντιμέτωπους με την ανασφάλεια, τα αδιέξοδα που γέννησε η κατάρρευση των δημοσίων συστημάτων υγείας και η εξάπλωση της πανδημίας στη χώρα μας και σε όλο τον κόσμο και μαζί με όλα τα παραπάνω με την αύξηση των περιστατικών βίας απέναντι στις γυναίκες σε συνθήκες εγκλεισμού των πόλεων, της κοινωνικής ζωής λόγω πανδημίας.Στηρίζουμε με όλες μας τις δυνάμεις τα θύματα που βρήκαν το θάρρος να καταγγείλουν και να αποκαλύψουν νέα ή παλιότερα περιστατικά βίας σε βάρος των γυναικών ακόμα και ανήλικων παιδιών.Το θερμοκήπιο για τα αποκρουστικά περιστατικά σεξουαλικής παρενόχλησης είναι οι οικονομικές και κοινωνικές πιέσεις και καταναγκασμοί, που δεσμεύουν τα όνειρα, την πορεία μιας γυναίκας, ενός νέου ανθρώπου στην εργασία, στην εκπαίδευση, στον αθλητισμό, στον πολιτισμό.Δυναμώνουμε τη “φωνή” μας…Γιατί είναι αδιανόητο, εν έτει 2021, η γυναίκα:να μην απολαμβάνει ίδια εργασιακά-επαγγελματικά δικαιώματα με τους άντρες συναδέλφους της.που θέλει να εργαστεί να αναγκάζεται να μείνει στο σπίτι για να αναλάβει τη φροντίδα παιδιών/ηλικιωμένων/μελών οικογένειας σε ανάγκη, κ.λπ.πέρα από την εργασιακή εκμετάλλευση που υφίσταται, να επωμίζεται ως ατομικό καθήκον το νοικοκυριό και τις υποχρεώσεις του.να αναγκάζεται από το σύστημα που γεννά την εκμετάλλευση, να στέκεται αβοήθητη μπροστά στον εκφοβισμό, τη λεκτική και σωματική βία, την σεξουαλική παρενόχληση και κακοποίηση.Γιατί είναι παράλογο, εν έτει 2021, η γυναίκα εκπαιδευτικός:να προσπαθεί να γίνει «λάστιχο» για να προλάβει να κάνει τηλεκπαίδευση, να φροντίσει τα παιδιά της, να τα βοηθήσει με το δικό τους τηλε-μάθημα και παράλληλα να ασχοληθεί με τις δουλειές του σπιτιού και όχι μόνο!Γιατί είναι ανεπίτρεπτο, εν έτει 2021, η αναπληρώτρια εκπαιδευτικός:να είναι έρμαιο της ελαστικής-προσωρινής εργασίας, ενώ το δημόσιο σχολείο είναι γεμάτο κενά.να μην μπορεί να σχεδιάσει το άμεσο μέλλον της, καθώς δεν ξέρει πού θα βρεθεί να δουλεύει τον επόμενο χρόνο.να μην απολαμβάνει τα ίδια δικαιώματα με τις μόνιμες συναδέλφους της, να μην έχει τα ίδια δικαιώματα στη μητρότητα και την ανατροφή των παιδιών της.να κυνηγά στο διηνεκές ακριβοπληρωμένα προσόντα και «χαρτιά» για εξασφάλιση δουλειάς λίγων μηνών.Τιμάμε την ιστορική επέτειο της 8ης Μάρτη, Παγκόσμιας Μέρας των γυναικών, η οποία καθιερώθηκε πριν από 111 χρόνια από τη Διεθνή Συνδιάσκεψη σοσιαλιστριών γυναικών.Το αγωνιστικό της μήνυμα φωτίζει στις σύγχρονες συνθήκες την κοινή μας πάλη για ισότιμα δικαιώματα ανδρών και γυναικών στην εργασία, στην οικογένεια, στην κοινωνική δράση».ΚΙΝΗΣΗ 8Μ«Οι καταγγελίες γυναικών για σεξιστικές επιθέσεις σε βάρος τους ξεδιπλώνονται με καταιγιστικούς ρυθμούς κάνοντας τους πλούσιους (εκ)βιαστές και την κυβέρνηση τους να χάνουν τον ύπνο τους. Τίποτα δεν μπορεί να αποκρύψει το συσχετισμό των περιστατικών σεξιστικής βίας με την εργοδοτική αυθαιρεσία. Αναδεικνύεται ολοζώντανα ο ζωτικής σημασίας ρόλος των εργατικών σωματείων σε αυτή τη μάχη. Γι’ αυτό η φετινή 8 Μάρτη μπορεί να αποτελέσει μία μαζική, συντονισμένη, απεργιακή γροθιά – απάντηση στους βιασμούς, τις παρενοχλήσεις, την ανισότητα και τις σεξιστικές διακρίσεις.Οι κοινωνικές και οικονομικές συνθήκες που επιτρέπουν όχι μόνο την πράξη του βιασμού, της σεξουαλικής παρενόχλησης αλλά και την επιβολή της σιωπής των θυμάτων είναι παρούσες και οξυμένες σήμερα. Δεν ξεχνάμε ότι μέσα στην μακρόσυρτη περίοδο της καραντίνας εκτοξεύθηκε η ενδοοικογενειακή βία και στη χώρα μας αλλά και συνολικά στην Ευρώπη. Οι γυναίκες φορτώθηκαν ακόμα μεγαλύτερο βάρος στη φροντίδα των μελών της οικογένειας, παιδιά, ηλικιωμένοι, άτομα με αναπηρίες. Ο Μητσοτάκης, η κυβέρνηση και το κόμμα του είναι πρωτεργάτες στη δημιουργία των συνθηκών που αναπαράγουν το σεξισμό και τη βία κατά των γυναικών.Οι νεοφιλελεύθερες πολιτικές και οι επιθέσεις των χρόνων της κρίσης αλλά και της πανδημίας χτυπάνε δυσανάλογα τις γυναίκες της εργατικής τάξης. Ολοένα και μεγαλύτερα τμήματα της εργατικής τάξης εργάζονται με συμβάσεις λίγων μηνών, στα σούπερ μάρκετ, στον τουρισμό, στον επισιτισμό. Κυριαρχούν στον ιδιωτικό τομέα, τώρα γίνονται κανόνας και στο δημόσιο. Από τις αναπληρώτριες εκπαιδευτικούς, ως τις τετραμηνίτισσες του COVID19 στα δημόσια νοσοκομεία, τις συμβασιούχες στους δήμους και παντού. Οι ελαστικές σχέσεις εργασίας με τη μόνιμη απειλή της απόλυσης, η τεράστια ανεργία γίνονται το τοξικό εκείνο περιβάλλον μέσα στο οποίο οι παρενοχλήσεις στους χώρους δουλειάς απειλούν τις εργαζόμενες.Αυτή η συνθήκη ενισχύεται από την αποδυνάμωση ελεγκτικών μηχανισμών είτε αφορά στην επιθεώρηση εργασίας είτε ακόμα περισσότερο το χτύπημα του συνδικαλισμού. Την ανυπαρξία δομών κακοποιημένων γυναικών και την διάλυση οργανισμών όπως η γραμματεία ισότητας που αυτή η κυβέρνηση μετέτρεψε σε «οικογενειακής πολιτικής». Τώρα η κυβέρνηση καταθέτει νομοσχέδιο για την υποχρεωτική συνεπιμέλεια των παιδιών για τα ζευγάρια που χωρίζουν.Χέρι χέρι με τις υλικές συνθήκες που αναπαράγουν το σεξισμό πάνε και οι ιδεολογικές επιθέσεις από τους μηχανισμούς τους κράτους που αναπαράγουν την αντίληψη περί ανωτερότητας του ανδρικού φύλου και εμπορευματοποίησης των σωμάτων των γυναικών. Δεν ξεχνάμε την πρόσφατη καμπάνια κατά των αμβλώσεων που κατέρρευσε κάτω από τη γενικευμένη κατακραυγή.Η απάντηση και η λύση απέναντι στους βιασμούς και συνολικά την καταπίεση και τη βία κατά των γυναικών πρέπει να είναι συλλογική για να είναι αποτελεσματική. Τα τελευταία χρόνια τα κινήματα των γυναικών έχουν πάρει νέα ορμή και ξεδιπλώνονται σε όλα τα μήκη και πλάτη του πλανήτη με φανταστική μαζικότητα. Αντίστοιχα και εδώ τα τελευταία δύο χρόνια στις 8 Μάρτη οργανώνονται απεργιακές κινητοποιήσεις. Τέτοια είναι τα βήματα που χρειάζεται να πυκνώσουμε και να οργανώσουμε, απέναντι σε ένα σύστημα που εκτός από πανδημίες, οικονομικές καταστροφές, ρατσισμό γεννάει και το σεξισμό.Η οργάνωση της φετινής απεργιακής 8 Μάρτη χρειάζεται να σημάνει ξεσηκωμό στους χώρους δουλειάς, στις σχολές, στις γειτονιές. Συγκροτούμε παντού ομάδες και ξεσηκώνουμε το χώρο μας, οργανώνοντας συζητήσεις και διεκδικώντας αποφάσεις από σωματεία, ομοσπονδίες, φοιτητικούς συλλόγους για συμμετοχή στο απεργιακό συλλαλητήριο. Τέτοιες πρωτοβουλίες έχουν ξεκινήσει και απλώνονται.Πλάι στα αιτήματα όλου του εργατικού κινήματος αναδεικνύουμε τα αιτήματα των γυναικών για ισότητα και απελευθέρωση, για ίση αμοιβή και σταθερή εργασία, για άπλωμα των κοινωνικών υπηρεσιών ώστε να φύγουν τα βάρη από τις πλάτες των γυναικών. Συλλογικά, απεργιακά και στο δρόμο μπορούμε να επιβάλλουμε τις διεκδικήσεις μας και να ανοίξουμε την προοπτική για μια κοινωνία χωρίς σεξισμό και εκμετάλλευση, κρατώντας το κόκκινο νήμα της παγκόσμιας μέρας των γυναικών από τις υφάντρες της Νέας Υόρκης αλλά και του Πειραιά που μας χάρισαν την παράδοση να παλεύουμε για Ψωμί και Τριαντάφυλλα.Όλες και όλοι στην απεργιακή συγκέντρωση και κινητοποίηση Δευτέρα 8 Μάρτη, Πλ. Αγοράς 2μμ.Φεμινιστική Αλληλεγγύη Ηρακλείου«8 Μαρτίου 1857, 20.000 εργάτριες σε κλωστοϋφαντουργίες, ξεχύθηκαν στους δρόμους της Νέας Υόρκης απαιτώντας καλύτερες συνθήκες εργασίας, εν μέσω μίας συντηρητικής κοινωνικής και πολιτικής συνθήκης που απαγόρευε ρητώς τον συνδικαλισμό. 8 Μαρτίου 1917, στην Αγία Πετρούπολη οι γυναίκες με απεργία για «ψωμί και ειρήνη» σηματοδότησαν την αρχή της Ρωσικής Επανάστασης. Παρά την αποσιώπηση της επίσημης ιστορίας, οι γυναίκες ήταν πάντοτε οι μαχήτριες της πρώτης γραμμής και οι αγώνες τους δεν σταμάτησαν ποτέ.Σήμερα, η Ελλάδα διανύει μία από τις πιο μελανές πτυχές της σύγχρονης ιστορίας της, με χαρακτηριστικά την κρίση της δημοκρατίας, την άνοδο του εθνικισμού και του φασισμού, την κρίση του καπιταλισμού, την ολοένα επεκτεινόμενη παγκοσμιοποίηση και «πράσινη» ανάπτυξη με κάθε κόστος. Η κοινωνική πραγματικότητα μας βρίσκει αντιμέτωπες με ακόμα μία ζοφερή συνθήκη, αυτή της πανδημίας. Η εργαλειοποίησή της από την κυβέρνηση, έχει αποδειχθεί ένα ισχυρό χαρτί για την εκμετάλλευση και την κατάφωρη καταπάτηση των δικαιωμάτων και των ατομικών μας ελευθεριών. Δεν υπάρχει μορφή βίας που δεν έχει γιγαντωθεί, δεν υπάρχει συντηρητική ιδεολογία που δεν έχει καλλιεργηθεί και ανθίσει υπό το πέπλο της πανδημίας.Το τελευταίο διάστημα παρακολουθούμε την επίφαση της έμφυλης ισότητας και της κοινωνικής δικαιοσύνης που το κράτος και οι κυβερνήσεις των τελευταίων δεκαετιών προκρίνουν, να ξεγυμνώνεται μέσω του κινήματος του ελληνικού metoo, που συμπαρασύρει τα πάντα στο πέρασμά του, αποκαλύπτοντας καταστάσεις υπαρκτές που αποτελούσαν για πολλά χρόνια ταμπού στον κυρίαρχο λόγο. Επίσης παρατηρούμε και βιώνουμε την όξυνση της έμφυλης βίας που εκπορεύεται, οργανώνεται και κανονικοποιείται από την ίδια την ίδια την ελληνική κυβέρνηση.Παράδειγμα αποτελεί το γεγονός ότι η άλλοτε Γενική Γραμματεία Ισότητας, μία κατάκτηση του φεμινιστικού κινήματος, μετατρέπεται σε «Γενική Γραμματεία Δημογραφικής και Οικογενειακής Πολιτικής και Ισότητας των Φύλων» και υπάγεται πλέον στο Υπουργείο Εργασίας, το οποίο όμως δεν αναγνωρίζει την απλήρωτη οικιακή εργασία. Επιπλέον η κυβέρνηση ετοιμάζει το νομοσχέδιο για την υποχρεωτική συνεπιμέλεια, κατόπιν συνεργασίας με λόμπυ πλούσιων ακροδεξιών, των «ενεργών μπαμπάδων», και αποκλείει κάθε έννοια σεβασμού στα δικαιώματα του παιδιού και της γυναίκας, ειδικά σε περιπτώσεις ενδοοικογενειακής βίας.  Η προσφυγική κρίση επίσης δεν μας αφήνει ανέγγιχτες, καθώς χιλιάδες προσφύγισσες, μετανάστριες και αιτούσες ασύλου, διαβιούν καθημερινά σε απάνθρωπες συνθήκες, στερούμενες βασικών δικαιωμάτων, με ελάχιστη ή και ανύπαρκτη ψυχολογική υποστήριξη.Ως εκ τούτου, η φετινή 8η Μάρτη, εκτός από ημέρα μνήμης, αγώνων και αναγνώρισης των κατακτήσεών μας, λαμβάνει βαθύτερες διαστάσεις λόγω όλων αυτών των παραμέτρων και συνθηκών που επηρεάζουν τις ζωές μας, και γι αυτό οι αγώνες στους δρόμους κρίνονται πιο απαραίτητοι από ποτέ. Γιατί το «μένουμε σπίτι», είναι μία πλασματική και επικίνδυνη γενίκευση, που απαιτεί για κάποιες τη συμβίωση και τη συνεχή επαφή με τον κακοποιητή τους, ενώ για άλλες δεν μπορεί να τεθεί σε εφαρμογή, αφού δεν έχουν καν σπίτι. Γιατί η έμφυλη ενδοοικογενειακή βία, ο βασανισμός των σωμάτων και οι γυναικοκτονίες αυξάνονται με απειλητικούς ρυθμούς στην Ευρώπη και τον κόσμο. Γιατί το βάρος της οικιακής εργασίας και της φροντίδας της οικογένειας εξακολουθεί να πέφτει πάνω στις γυναίκες και στις θηλυκότητες, οι οποίες τώρα αναγκάζονται να εργαστούν από το σπίτι. Γιατί 9 στις 10 γυναίκες στη χώρα παρενοχλούνται σεξουαλικά στον εργασιακό τους χώρο. Γιατί πολλές από εμάς έχουμε χάσει τις δουλειές μας και βιώνουμε τη φτώχεια και την ανέχεια, που προδιαγράφουν τις ζωές μας.Το κίνημα metoo, και μας βρίσκει αλληλέγγυες και γεμάτες θαυμασμό για τα θύματα που μίλησαν με δύναμη και θάρρος για το τραύμα τους, διεκδικώντας κάθαρση και έναν καλύτερο κόσμο χωρίς φόβο, χωρίς εξουσιαστικές σχέσεις και διακρίσεις. Καθ’ όλη αυτή τη διάρκεια σπάμε συλλογικά τη σιωπή και διεκδικούμε τον δημόσιο λόγο και χώρο που μας ανήκει. Στεκόμαστε αλληλέγγυες και υποστηρικτικές, λέμε «εγώ σε πιστεύω», αγκαλιάζουμε τις πληγές μας. Όπως αποδεικνύουν οι δεκάδες χιλιάδες μαρτυρίες, δεν υπάρχει θηλυκό ή θηλυκοποιημένο υποκείμενο στην πατριαρχία που να μην έχει κακοποιηθεί, ψυχολογικά, σωματικά ή σεξουαλικά. Και αυτό γιατί η πατριαρχία και οι «επάξιοι» εκπρόσωποί της, θεωρούν πως τα σώματά μας δικαιωματικά τους ανήκουν.Η αποκάλυψη του μεγέθους και της έκτασης που λαμβάνει η έμφυλη βία στα σώματα και στις ζωές μας, η θηριωδία της σεξουαλικής κακοποίησης παιδιών, εφήβων και θηλυκοτήτων από άτομα εξουσίας, αποδεικνύει ότι η επίθεση του κεφαλαίου έχει αναβαθμιστεί, και δεν αφορά πλέον μόνο στην επίθεση στον κόσμο της εργασίας, αλλά σε μία επίθεση ενάντια στην ίδια τη ζωή και την υπόστασή μας. Το κίνημα metoo μας υπενθυμίζει επίσης ότι η έμφυλη βία δεν προέρχεται μόνο από τους εξουσιαστές, αλλά και από όσους πρόδηλα κάνουν χρήση των προνομίων τους, οι οποίοι μπορεί να είναι ακόμη και οι σύντροφοι ή αγωνιστές που έχουμε δίπλα μας.Τη στιγμή που ο εγκλεισμός αποτυπώνεται όλο και περισσότερο στα σώματα και τις ψυχές μας, τη στιγμή που οι εχθρικές πρακτικές του κράτους μας σπρώχνουν ολοένα και περισσότερο στην κοινωνική και σωματική απομόνωση και την οικονομική ανέχεια, τη στιγμή που η πατριαρχία μας κακοποιεί, μας βιάζει και μας σκοτώνει, όλα εμείς τα έμφυλα υποκείμενα που βιώνουμε συστηματική και συστημική καταπίεση, πρέπει να ενώσουμε τις φωνές μας, διεκδικώντας ορατότητα, χτίζοντας με αγώνες τον δρόμο προς την απελευθέρωση. Είμαστε μαζί με όλα τα γυναικεία κινήματα στον κόσμο, με την Πολωνία, την Ουγγαρία, την Αργεντινή και τη Χιλή, με τις αγωνίστριες στην Τουρκία, και τις επαναστάτριες στη Ροζάβα και στις Τσιάπας. Δηλώνουμε αλληλέγγυες, αντλούμε  έμπνευση και δύναμη από αυτές τις γυναίκες, για έναν κόσμο χωρίς πατριαρχία και καπιταλισμό, που σέβεται όλες τις θηλυκότητες και την έμφυλη ταυτότητά τους, και προστατεύει τη φύση. Για έναν κόσμο χωρίς σεξισμό, βία και ανισότητες, στη σχολή, στη δουλειά, στον δρόμο, στα camps, στις δομές φιλοξενίας, στο σπίτι.Καλούμε όλες τις θηλυκότητες, και τους συμμάχους μας σε έναν διαρκή αγώνα ενάντια στην πατριαρχία, και συμμετέχουμε στην απεργία της 8ης  Μάρτη, με συγκέντρωση στα Λιοντάρια στη 13:00 το μεσημέρι, τηρώντας όλα τα μέτρα υγειονομικής προστασίας.ΔΙΕΚΔΙΚΟΥΜΕ:Δίκαιη και ισότιμη εργασία με Επιτροπές Ισότητας και Κώδικες Δεοντολογίας που θα θεσπίζονται από τις ίδιες τις εργαζόμενες για ένα ασφαλές εργασιακό περιβάλλον χωρίς σεξισμό και έμφυλες διακρίσεις, που θα διασφαλίζει την δικαιοσύνη και την ορατότητα των θυμάτων, και την τιμωρία των θυτών.Να μην περάσει το νομοσχέδιο της υποχρεωτικής συνεπιμέλειας των παιδιών μετά από διαζύγιο. Επικαιροποίηση του υπάρχοντος νόμου και αναβάθμιση των θεσμών με πλαίσιο ασφάλειας και προτεραιότητα την προστασία των παιδιών και της γυναικείας αξιοπρέπειας.Θεσμοθέτηση της Παιδαγωγικής της Ισότητας των Φύλων σε όλες τις βαθμίδες εκπαίδευσης για την εξάλειψη της κουλτούρας βιασμού, του σεξισμού και των έμφυλων διακρίσεων.Δικαίωμα στην αυτοδιάθεση των σωμάτων μας και δημιουργία επιπλέον δομών φιλοξενίας σε όλους τους νομούς της χώρας, για τη νομική, ψυχολογική και οικονομική στήριξη των επιζωσών έμφυλης βίας.Ικανοποίηση των αιτημάτων της ΛΟΑΤΚΙ+ κοινότητας και αναγνώριση των δικαιωμάτων όλων των έμφυλων υποκειμένων σε θέματα γάμου, γονεϊκότητας, ορατότητας, σεβασμού και ίσης μεταχείρισης.Δημιουργία προγραμμάτων ένταξης των μεταναστριών στην κοινωνία, παροχή ασύλου σε όσες το αιτούνται, και στέγασή τους σε δομές.Άμεση αλλαγή του νομοθετικού πλαισίου για τον τρόπο που διενεργούνται και αντιμετωπίζονται οι καταγγελίες της έμφυλης και σεξουαλικής βίας. Να σταματήσει επιτέλους το victim blaming και ο δημόσιος διασυρμός του θύματος.Έμπρακτο σεβασμό σε κάθε μορφή ζωής και στη φύση για μία ολιστικά ελεύθερη κοινωνία.Στη μάχη ενάντια στον καπιταλισμό και την πατριαρχία έχουμε ανάγκη από ένα δίκτυο εμπιστοσύνης και ασφάλειας ενάντια σε όλες τις καταπιέσεις και γι αυτό σας καλούμε να απευθυνθείτε σε εμάς μέσω της σελίδας της Φεμινιστικής Αλληλεγγύης Ηρακλείου, στο fb. Όχι μόνο για να αγωνιστούμε μαζί, αλλά και για να μοιραστούμε τα βιώματα και τα τραύματά μας, και κυριότερα να ακούσουμε και να ακουστούμε, να βρούμε τον τρόπο να ορθώσουμε τις δικές μας αντιστάσεις και να χτίσουμε μια κοινότητα έμφυλης αλληλεγγύης ώσπου ΝΑ ΤΣΑΚΙΣΟΥΜΕ ΤΗΝ ΠΑΤΡΙΑΡΧΙΑ.Με έναν διαθεματικό φεμινισμό, έως την απελευθέρωση».    ΑΝΤΑΡΣΥΑ Ηρακλείου«Η φετινή 8η Μάρτη είναι η μέρα που απεργούμε και διαδηλώνουμε με τα συνδικάτα μας μπροστά, ενάντια στην κυβέρνηση και τις πολιτικές που θρέφουν την έμφυλη καταπίεση και βία, τον σεξισμό, τον ρατσισμό, την καταστολή και την πανδημία. Μάταια η κυβέρνηση προσπαθεί να κρυφτεί πίσω από υποκριτικές δηλώσεις στήριξης στο «ελληνικό metoo». Η οργή για την κυβέρνηση των Λιγνάδηδων και των Αδαμόπουλων φουντώνει στους χώρους δουλειάς, στη νεολαία, στις γειτονιές.Η κυβέρνηση της ΝΔ, όπως και οι κυβερνήσεις πριν από αυτήν, είναι ο πρωτεργάτης στη δημιουργία των συνθηκών που αναπαράγουν την ανισότητα, τον σεξισμό και τη βία κατά των γυναικών. Το 85% των γυναικών στην Ελλάδα έχει υποστεί σεξουαλική παρενόχληση σε χώρο εργασίας, με μόλις το 6% να το καταγγέλλει και μόλις το λιγότερο από 1% να φτάνει στα δικαστήρια. Η συρρίκνωση του κοινωνικού κράτους, οι ελαστικές μορφές απασχόλησης, η «μαύρη» εργασία, η διάλυση της Επιθεώρησης Εργασίας, των ΣΣΕ ή του συνδικαλισμού, η απειλή της απόλυσης, δημιουργούν ένα τοξικό περιβάλλον συμβάλλοντας στην κλιμάκωση και των σεξουαλικών παρενοχλήσεων. Η κυβέρνηση του Μητσοτάκη, μέσα σε συνθήκες πανδημίας, αλλάζει το Οικογενειακό Δίκαιο, επιδιώκοντας να επιβάλει όρους για την επιμέλεια των παιδιών χωρίς να δημιουργεί ή/και να ενισχύει κοινωνικές δομές για τη φροντίδα και τη στήριξη παιδιών και γονέων. Η διάλυση των κοινωνικών υπηρεσιών έχει ως αποτέλεσμα την ακόμα μεγαλύτερη επιβάρυνση των γυναικών, καθώς φορτώνονται σχεδόν τα πολλαπλάσια καθήκοντα στο σπίτι, για τη φροντίδα των παιδιών, των ηλικιωμένων, των ατόμων με αναπηρίες. Στη διάρκεια των λοκντάουν εκτοξεύθηκε η ενδοοικογενειακή βία με θύματα γυναίκες και παιδιά στη συντριπτική τους πλειοψηφία.Οι ιδεολογικές επιθέσεις του κράτους και της άρχουσας τάξης ενισχύουν τις υλικές συνθήκες που παράγουν το σεξισμό. Οι εθνικιστικές κραυγές για την υπογεννητικότητα, η καμπάνια κατά των αμβλώσεων οι αντιλήψεις για την ανωτερότητα του ανδρικού φύλου, η εμπορευματοποίηση του σώματος των γυναικών είναι διαρκές στοιχείο των ιδεολογημάτων της αστικής τάξης.Η απάντηση στην γυναικεία καταπίεση είναι υπόθεση συλλογική, όλης της εργατικής τάξης. Τα σωματεία, η συλλογική οργάνωση είναι η πραγματική ασπίδα προστασίας απέναντι στα αφεντικά, στους πλούσιους (εκ)βιαστές. Τα αιτήματα των γυναικών για ισότητα και απελευθέρωση είναι δύναμη για τους αγώνες μας συνολικά.Παλεύουμε, ενάντια σε κάθε διάκριση και καταπίεση με βάση το φύλο, τη φυλή, τον σεξουαλικό προσανατολισμό, για ισότητα στους μισθούς και τις συντάξεις και σταθερή εργασία, δημόσιες και δωρεάν κοινωνικές υπηρεσίες ώστε να φύγουν τα βάρη από τις πλάτες των γυναικών, για δημόσιους δωρεάν παιδικούς σταθμούς, για δημόσια ΚΑΠΗ και γηροκομεία σε κάθε γειτονιά, για δημόσιες και δωρεάν δομές οικογενειακής συμβουλευτικής, και στήριξης και προστασίας κακοποιημένων γυναικών, για το δικαίωμα των γυναικών να ελέγχουν το σώμα τους με δημόσιες και δωρεάν εκτρώσεις και αντισύλληψη.Απαιτούμε πλήρη προστασία της μητρότητας, άδεια ανατροφής και για τους δύο γονείς και οικογενειακά επιδόματα για όλες τις οικονομικά αδύναμες οικογένειες, ντόπιες και ξένες.Καμιά ανοχή στη βία, την σεξουαλική κακοποίηση και παρενόχληση κατά των γυναικών στους χώρους εργασίας και παντού.Σ’ αυτήν την πάλη εμπνεόμαστε από τους μεγάλους αγώνες και κινήματα που κατέκτησαν το δικαίωμα στις αμβλώσεις στην Αργεντινή που συγκρούονται με τις επιθέσεις της δεξιάς κυβέρνησης της Πολωνίας ενάντια στο δικαίωμα των γυναικών να ορίζουν το σώμα τους. Εμπνεόμαστε και από την ιστορία του εργατικού και επαναστατικού κινήματος, από τις υφάντριες της Ν. Υόρκης μέχρι τις εργάτριες της Πετρούπολης που ξεκίνησαν την «έφοδο στον ουρανό» του 1917».",2021-03-07 17:00
https://www.efsyn.gr/tehnes/ekdoseis-biblia/o-logos-stoys-syggrafeis/293015_ti-simantiki-logotehnia-den-ti-grafoyn-oi,«Τη σημαντική λογοτεχνία δεν τη γράφουν οι τακτοποιημένοι»,"Δεν υστερεί η ελληνική πεζογραφία, ούτε ποιοτικά ούτε από άποψη σύγχρονων προβλημα­τισμών, από πολύ πιο προβεβλημένες διεθνώς εθνικές πεζογραφίες.","Γιατί πρέπει να μας αφορά ως αναγνώστες και αναγνώστριες το τάδε ή το δείνα βιβλίο; Αυτή τη διερώτηση είχε πυξίδα ο Δημοσθένης Κούρτοβικ στην 30χρονη διαδρομή του στο πεδίο της λογοτεχνικής κριτικής από τις σελίδες του «Σχολιαστή» (1984-88), της «Ελευθεροτυπίας» (1989-91), και των «Νέων» (1992-93, 1996-2017). Ηθελε οι βιβλιοκριτικές του να δίνουν ερεθίσματα για έναν ευρύτερο εποικοδομητικό διάλογο ή και για αντιπαραθέσεις ιδεών. Να μην προσλαμβάνεται η λογοτεχνία ως υπόθεση κλειστών αναγνωστικών κοινοτήτων, κάτι που σήμερα –το σημειώνει– μοιάζει να την απειλεί.Με την ίδια διερώτηση ξεκίνησε και η συζήτησή μας, αφού το καινούργιο του βιβλίο, με τον μεταφορικό τίτλο «Η ελιά και η φλαμουριά. Ελλάδα και κόσμος, άτομο και Ιστορία στην ελληνική πεζογραφία 1974-2020» (εκδ. Πατάκης), είναι ένα οξυδερκές και διαυγές δοκίμιο που κινείται πέρα από τις ακαδημαϊκές αναλύσεις και τις στενά τεχνικές κριτικές και διαβάζεται όχι σαν λογοτεχνικός κανόνας αλλά σαν ερεθιστικό μυθιστόρημα.Παράλληλα, αμφισβητεί στερεότυπα όπως π.χ. ότι η ελληνική πεζογραφία (ελιά) είναι καχεκτική και επαρχιώτικη. Δεν είναι. Αντίθετα, από ένα σημείο κι έπειτα, ανοίχτηκε με πρωτοφανή μαζικότητα, στην παγκόσμια πραγματικότητα (φλαμουριά). Επίσης, το βιβλίο αναδεικνύει τη σημασία φαινομένων όπως το νέο, αναστοχαστικό ιστορικό μυθιστόρημα, η άνθηση παραγνωρισμένων λογοτεχνικών ειδών, η σχέση μιας νέας υποκειμενικότητας με τον ευρύτερο δημόσιο χώρο κ.ά. Βάζει ερωτήματα σχετικά με την πρόσληψη μιας σειράς πολιτικών, κοινωνικών και πολιτισμικών εξελίξεων, ελληνικών και διεθνών κ.ά. Μέσα από τα έργα της ελληνικής πεζογραφίας ανοίγει ζητήματα, λ.χ. της σχέσης της νεωτερικότητας με την παράδοση.Ο Κούρτοβικ δεν ακολουθεί μια αξιολογική ή αισθητική προσέγγιση και επιλέγει να εστιάσει περισσότερο σε βιβλία που πάλεψαν με τις προκλήσεις της Μεταπολίτευσης, παρά σε συγγραφείς (π.χ. συμπεριλαμβάνει και ορισμένα δικά του πεζογραφήματα και αφήνει απέξω φωνές προβεβλημένες). Με όλα αυτά διαφοροποιείται δημιουργικά από τις υπερδιπλάσιες σε όγκο, αναλυτικές μελέτες των συναδέλφων του, Βαγγέλη Χατζηβασιλείου και Ελισάβετ Κοτζιά, που κυκλοφόρησαν το 2018 και το 2020 αντίστοιχα (εκδ. Πόλις), ως έργα αναφοράς για την πεζογραφία της Μεταπολίτευσης. Καρπός μιας προσωπικότητας αντιφατικής που έχει τη συγκρότηση αιρετικού αριστερού διανοούμενου και μια έκκεντρη σκευή (πτυχίο Φυσικομαθηματικής, διδακτορικό Ανθρωπολογίας, θητεία θεατρικού σκηνοθέτη, μεταφραστή και πεζογράφου) η προσέγγισή του στο «Η ελιά και η φλαμουριά» συνιστά και μια πρόταση για το πώς μπορούμε να μιλάμε για τη λογοτεχνία με τρόπο ενδιαφέροντα.«Αν ένα βιβλίο δεν σε ερεθίσει από τις πρώτες σελίδες, γιατί να το διαβάσεις;»• Τα κριτικά σας κείμενα ήταν ανέκαθεν αιχμηρά, μπορούσατε να γίνετε δυσάρεστος σε συγγραφείς δαφνοστεφανωμένους, αλλά και βλέπατε τη συγγραφική φλέβα σε πρωτοεμφανιζόμενους και το σημειώνατε όταν σας απογοήτευαν. Δεν αφήνατε τίποτα να πέσει κάτω. Αντίθετα στο βιβλίο για την πεζογραφία του 1974-2020 η στάση σας είναι πολύ γενναιόδωρη. Τι σημαίνει αυτό; Τήρηση ισορροπιών;Οταν έχεις να κάνεις, ως κριτικός λογοτεχνίας, με ένα μεμονωμένο βιβλίο, θα διαπιστώσεις αρετές, αδυναμίες, αστοχίες κ.λπ., αλλά βλέπεις το δέντρο, δεν βλέπεις το δάσος. Αν διαβάσεις πολλά ελληνικά λογοτεχνικά βιβλία σε σχετικά μικρό χρονικό διάστημα, μπορεί να δεις επαναλαμβανόμενες, κοινού τύπου «στραβοτιμονιές» από συγγραφέα σε συγγραφέα και να εκνευριστείς, ιδίως αν δεν σου αρκεί το καλό και θέλεις το καλύτερο. Αυτό συνέβη με μένα. Θα προσθέσω ως αιτία εκνευρισμού μου τον εφησυχασμό και τον κομφορμισμό που κυριαρχούσαν και κυριαρχούν στην ελληνική κριτική, πλην εξαιρέσεων.Οταν όμως επανεξέτασα την παραγωγή ολόκληρης της Μεταπολίτευσης, υλικό σχεδόν μισού αιώνα, και την τοποθέτησα στο πλαίσιο της σύγχρονής της διεθνούς λογοτεχνίας, η κρίση μου σχετικοποιήθηκε. Δεν είδα να υστερεί και τόσο η ελληνική πεζογραφία, συνολικά, από πολύ πιο προβεβλημένες διεθνώς εθνικές πεζογραφίες, ούτε ποιοτικά ούτε από άποψη σύγχρονων προβληματισμών. Με μια υπενθύμιση όμως: όταν μιλάμε για την αξία μιας εθνικής λογοτεχνίας, αναφερόμαστε πάντοτε στην αξία των καλύτερων δειγμάτων της.• Εχει ανάγκη από υπεράσπιση η ελληνική λογοτεχνία;Δεν ξέρω αν την έχει ανάγκη, αλλά δεν θα της έπεφτε και άσχημη, καθώς πολλοί Ελληνες αναγνώστες τη σνομπάρουν τα τελευταία πολλά χρόνια, τη θεωρούν παρακατιανή και επαρχιώτικη. Το ίδιο κάνουν, πρέπει να πω, και μερικοί κριτικοί.• Βλέπετε δύο υποπεριόδους στη λογοτεχνική παραγωγή της Μεταπολίτευσης, η πρώτη καλύπτει τη δεκαπενταετία 1974-1989 και η δεύτερη την τριακονταετία 1990-2020. Οι νεοελληνιστές στα πανεπιστήμια του εξωτερικού εστιάζουν συνήθως στην πρώτη.Μπορεί κανείς να δει καθαρά, ακόμη και αν δεν παρακολουθεί στενά τη μεταπολιτευτική πεζογραφία, ότι η εικόνα της εμφανίζεται διαφοροποιημένη μετά το 1990. Στην πρώτη φάση της Μεταπολίτευσης η πεζογραφία μας ήταν, σε πολύ γενικές γραμμές, πιο ελληνοκεντρική και η ματιά της επηρεασμένη από εμπειρίες, ιδέες, στάσεις προηγούμενων δεκαετιών με διαφορετικό χαρακτήρα, πολιτικά, κοινωνικά και πολιτισμικά.Μετά το 1990 η πεζογραφία γίνεται πιο εξωστρεφής, ανοίγεται στον ευρύτερο κόσμο και η προβληματική της είναι σε σύγκριση με την προηγούμενη φάση πιο πολυσχιδής. Φυσικά η τομή του 1990 δεν είναι απόλυτη, υπάρχουν συνέχειες ανάμεσα στις δύο φάσεις, όπως δείχνω στο βιβλίο μου. Δεν με εκπλήσσει το ότι ελληνιστές του εξωτερικού ενδιαφέρονται περισσότερο για την πρώτη φάση, γιατί ήταν πιο «ελληνική», αλλά και γιατί τόσο λόγω γεωγραφικής απόστασης όσο και λόγω ηλικίας δεν έχουν ξεκάθαρη εικόνα της νεότερης παραγωγής και δυσκολεύονται να εκτιμήσουν τη σημασία της.• Πάντως τα ουσιαστικά ζητήματα που αναδύθηκαν με την κρίση δεν κέντρισαν μεγάλη μερίδα συγγραφέων, ενώ θα περίμενε κανείς το αντίθετο, όπως στη διεθνή σκηνή.Μου φαίνεται πως πολλοί Ελληνες συγγραφείς παγιδεύτηκαν από το μότο «Λογοτεχνία της κρίσης», που το εφηύραν ή τέλος πάντων το χρησιμοποίησαν πιο πολύ ξένοι δημοσιογράφοι και ελληνιστές. Ηταν ένα μότο που προηγήθηκε του περιεχομένου του, αντί να περιγράφει κάτι που είχε ήδη υπόσταση.Εκτός αυτού, ενώ η κρίση θα απαιτούσε έναν αναστοχασμό γύρω από τα προβλήματα της χώρας, της κοινωνίας και των συλλογικών νοοτροπιών, οι περισσότεροι συγγραφείς την προσέγγισαν με έτοιμες απαντήσεις, βασισμένες σε ιδεοληψίες ή σε μια πρωτοβάθμια, ρηχή συναισθηματική ανταπόκριση. Κακά τα ψέματα, σημαντική λογοτεχνία δεν γράφουν οι ευτυχισμένοι, οι τακτοποιημένοι, οι εξασφαλισμένοι, που περνούν τον καιρό τους στο γραφείο τους, σε βιβλιοθήκες ή με υποτροφία. Γράφουν εκείνοι που ξύνουν βαθιές πληγές τους οι οποίες μπορεί να είναι και συλλογικές.• Την τελευταία εικοσαετία είναι πολλοί οι πρωτοεμφανιζόμενοι συγγραφείς που δημιουργούν μεγάλες ελπίδες, αλλά λίγοι αυτοί που τις επιβεβαιώνουν στη συνέχεια…Ζούμε στη χώρα της υπερβολής. Πολλοί πρωτοεμφανιζόμενοι συγγραφείς εισπράττουν άμετρους επαίνους για το πρωτόλειό τους –έχω υποπέσει και εγώ μερικές φορές σε αυτό το αμάρτημα–, πράγμα που τους κάνει να αισθάνονται πως έγιναν κιόλας λογοτεχνικές κορυφές. Ο εφησυχασμός οδηγεί όμως στην παρακμή του ταλέντου. Υπάρχουν βέβαια και περιπτώσεις που ένας συγγραφέας είπε ό,τι είχε να πει στο πρώτο βιβλίο του και από εκεί και πέρα επαναλαμβάνεται. Ή, αν έχει αρκετή αυτογνωσία και δεν είναι κενόδοξος, παύει να δημοσιεύει.• Πόσο σημαντική είναι για μια πεζογραφία η ύπαρξη έντονων βιωμάτων; Ορισμένοι/ες συγγραφείς ξεκινούν με ένα πλούσιο υπέδαφος, όπως η γενιά του «Black lives matter» ή εκείνοι/ες που ανήκουν σε μειονότητες κ.ά.Τη μεγάλη λογοτεχνία δεν τη γράφουν οι ευτυχισμένοι, οι τακτοποιημένοι, οι εξασφαλισμένοι, που περνούν τον καιρό τους στο γραφείο τους ή σε βιβλιοθήκες ή με υποτροφίες. Τη γράφουν εκείνοι που ξύνουν βαθιές πληγές τους, οι οποίες μπορεί να είναι και συλλογικές, και εκείνοι που βιώνουν τις συνέπειες της μειονεκτικής ή παράταιρης θέσης τους στο περιβάλλον τους. Οι συγγραφείς των κατηγοριών που αναφέρατε, και άλλων, έχουν τέτοια εφόδια, για τον περισσότερο κόσμο όχι ζηλευτά. Συγγραφείς με πιο ομαλό βιωματικό υπόβαθρο, γεννήματα των σημερινών δυτικών κοινωνιών, μπορούν να διοχετεύσουν το ταλέντο και την ευαισθησία τους π.χ. στον αναστοχασμό της συνολικής ιστορικής εμπειρίας του πολιτισμού τους ή σε προβλήματα που προκύπτουν από την παγκοσμιοποίηση και την εθνική-πολιτισμική «μιγαδοποίηση» των κοινωνιών τους. Εκεί μπορούν να πουν ενδιαφέροντα πράγματα με ενδιαφέροντα τρόπο.• Ούτε η ιδιαίτερη συνθήκη που βιώνει η νεολαία μετά το 2008 συγκίνησε το συγγραφικό δυναμικό. Με ελάχιστες εξαιρέσεις, η νεολαία ως υποκείμενο δεν υπάρχει στη μεταπολιτευτική ελληνική πεζογραφία…Ναι, δεν υπάρχει. Υπάρχουν σχεδόν μόνο συγγραφείς που μιλούν εξ ονόματος της νεολαίας και το βρίσκω αυτό ενοχλητικό. Παλιότερα, οι νέοι πεζογράφοι της γενιάς του ’80 περιέγραψαν τη νεολαία της εποχής τους, το έκαναν με ταλέντο, αλλά χωρίς πολύ βάθος και οπωσδήποτε σε πολύ διαφορετικές συνθήκες. Δεν ξέρω σε τι οφείλεται η σημερινή έλλειψη. Ισως στο ότι η λογοτεχνία δεν έχει την αλλοτινή αίγλη της και δεν είναι πια το κύριο μέσο έκφρασης των νέων, πλάι ή μετά τη μουσική. Μάλλον έχει παίξει ρόλο εδώ η εξάπλωση των μέσων κοινωνικής δικτύωσης.Από το υπόγειο στο ρετιρέ• Είστε από τους πρώτους και λίγους κριτικούς που έστρεψαν το βλέμμα του κοινού προς τα είδη που «από το υπόγειο βρέθηκαν στο ρετιρέ», όπως η αστυνομική λογοτεχνία, η λογοτεχνία του φανταστικού ή η γυναικεία λογοτεχνία. Τι ιδιαίτερο προσφέρουν;Η αστυνομική λογοτεχνία, η λογοτεχνία του φανταστικού, η επιστημονική φαντασία θεωρούνταν στην Ελλάδα ανέκαθεν παραλογοτεχνία, αν και στην περίπτωση της αστυνομικής λογοτεχνίας η στάση αυτή έχει κάπως αλλάξει τα τελευταία χρόνια. Στην πραγματικότητα τα είδη αυτά δίνουν πολύ συχνά έργα που δεν είναι μόνο εξαιρετική λογοτεχνία αλλά έχουν και μια προβληματική πολύ πιο προωθημένη από αυτή της «σοβαρής» λογοτεχνίας. Μιλώντας π.χ. για την επιστημονική φαντασία, ας θυμηθούμε τον Χάξλεϊ, τον Ζαμιάτιν, τον Φίλιπ Ντικ, τον Στανίσλαβ Λεμ και ένα σωρό άλλους.Οσο για τη γυναικεία λογοτεχνία, όρος που δεν μου αρέσει, δεν ξέρω πόσο παραγνωρισμένη είναι. Αν τα ροζ μυθιστορήματα είναι γυναικεία λογοτεχνία, τότε όχι μόνο παραγνωρισμένη δεν είναι αλλά και κάνει θραύση. Τώρα μάλιστα με το κίνημα του #metoo πρέπει να περιμένουμε ότι η γυναικεία εξομολογητική-καταγγελτική λογοτεχνία θα γίνει το κυρίαρχο είδος.• Στο «Η ελιά και η φλαμουριά» στέκεστε στην Ελληνίδα ως συγγραφέα και ως ηρωίδα λογοτεχνίας, επισημαίνοντας μια αντίφαση: παρότι την περίοδο αυτή έχει αποκτήσει θεσμικές ελευθερίες, αυτές δεν μετασχηματίστηκαν σε πραγματικές ελευθερίες…Η σημερινή Ελληνίδα φαίνεται πράγματι πως δυσκολεύεται να εσωτερικεύσει τις θεσμικές ελευθερίες που απέκτησε στη Μεταπολίτευση. Φυσικά η εσωτερίκευση είναι μια μακρά διαδικασία, αλλά πενήντα ή σαράντα χρόνια δεν είναι λίγα. Σωστά κάνετε πάντως διάκριση ανάμεσα στην κοινωνική πραγματικότητα και τον αντικατοπτρισμό της στη λογοτεχνία. Η προβληματική ορισμένων γυναικών συγγραφέων μπορεί να δώσει την εντύπωση μιας μεγάλης προόδου, μεγαλύτερης από την πραγματική. Ισως τα ροζ μυθιστορήματα και η απήχησή τους δίνουν, από αυτή την άποψη, μια πιο πιστή εικόνα, παρά τα κλισέ, την ανυπόφορη γραφή και την αυταρέσκεια που κρύβεται συχνά κάτω από την αυτολύπηση των ηρωίδων τους.• Τι σκέφτεστε όταν ακούτε ότι ένα βιβλίο «αρέσει στο κοινό»;Εχω ακούσει πολλές φορές εκδότες να λένε ότι το τάδε βιβλίο τους θα αρέσει στο κοινό. Στην πραγματικότητα εννοούν, αν και δεν το συνειδητοποιούν πάντοτε, ότι θα αρέσει στο δικό τους κοινό, που μπορεί να είναι μεγαλύτερο ή μικρότερο. Το κοινό είναι σήμερα διαφοροποιημένο, δεν διαβάζουν όλοι τα ίδια βιβλία. Υπάρχει βέβαια κάποια ώσμωση ανάμεσα στις διάφορες κατηγορίες αναγνωστών, αλλά σε γενικές γραμμές άλλοι είναι αυτοί που διαβάζουν την ελληνική λογοτεχνία που βγάζει π.χ. ο «Ψυχογιός» και άλλοι αυτή που βγάζει η «Εστία» ή το «Μελάνι». Αν πάντως θέλουμε να μιλήσουμε για το ελληνικό αναγνωστικό κοινό ως σύνολο, υπάρχει μεγάλο πρόβλημα παιδείας. Και γι’ αυτό ευθύνεται πρωτίστως το σχολείο.• Συμβάλλει η σχολική παιδεία στη διαμόρφωση του αναγνωστικού γούστου;Οι προσωπικές εμπειρίες μου από τη διδασκαλία της λογοτεχνίας, τόσο της πεζογραφίας όσο και της ποίησης, στο ελληνικό σχολείο είναι καταθλιπτικές. Οι μαθητές στην Ελλάδα μαθαίνουν όχι να αγαπούν αλλά να σιχαίνονται τη λογοτεχνία.Η κριτική της Κριτικής• Ποιο είναι το πρώτο χάρισμα που αναζητάτε σε ένα βιβλίο;Αν ένα βιβλίο δεν σε ερεθίσει, δεν λέω να σου αρέσει, από τις πρώτες σελίδες του, γιατί να το διαβάσεις; Γιατί πρέπει να φτάσεις στη σελίδα 50, ας πούμε, για να το βρεις ενδιαφέρον; Μιλάω βέβαια από τη σκοπιά του αναγνώστη. Αλλά και ως κριτικός έπαψα από ένα σημείο και έπειτα, δυστυχώς για μένα πολύ αργά, να διαβάζω βιβλία που δεν με τράβηξαν στις πρώτες δέκα, το πολύ είκοσι σελίδες τους. Το πρώτο ερώτημα, πάντως, στο οποίο προσπαθούσα να απαντήσω όταν έγραφα για ένα βιβλίο ήταν γιατί πρέπει να μας ενδιαφέρει ή να μας αφορά ως αναγνώστες. Η ακαδημαϊκή κριτική παραβλέπει συχνά αυτό το ερώτημα.-Από τα δικά σας πεζογραφικά έργα ποια θεωρείτε πιο ενδιαφέροντα;Διακρίσεις απέναντι στα παιδιά μου, έτσι; Τέλος πάντων. Θα ανέφερα το «Τετέλεσται» (1996) και το «Τι ζητούν οι βάρβαροι» (2008). Το «Τετέλεσται» είναι μια συνομιλία της λογοτεχνίας με τη φωτογραφία και τη φιλοσοφία της Ιστορίας, που άρεσε πολύ και στο εξωτερικό. Το «Τι ζητούν οι βάρβαροι», πάλι, είναι μεταξύ άλλων μια κατάθεση της σχέσης μου με τα Βαλκάνια, ένα μείγμα έρωτα και φόβου, οικειότητας και απώθησης, που εκφράζει κάποιες απόψεις «αιρετικές», μη «πολιτικά ορθές» και μη «εθνικά ορθές». Είναι ένα μυθιστόρημα που το κατάλαβαν καλύτερα στη Βόρεια Ελλάδα, λόγω της γεωγραφικής και κυρίως της βιωματικής εγγύτητας με τον βαλκανικό χώρο.• Ως πεζογράφος δεν έχετε ευτυχήσει και πολύ από τη βιβλιοκριτική. Μήπως είστε «καταδικασμένος» να σας βλέπουν περισσότερο ως κριτικό παρά ως πεζογράφο;Παίρνοντας υπόψη τα χαρακτηριστικά της κριτικής μου –είναι αυτά που περιγράψατε– και τη γνωστή προκατάληψη για κριτικούς που είναι και συγγραφείς, λέω ότι σε γενικές γραμμές είχα καλή έως πολύ καλή αντιμετώπιση ως πεζογράφος. Αλλωστε η τεχνική και οι προβληματικές της πεζογραφίας μου είναι από αυτές που μάλλον ξενίζουν στην Ελλάδα, τουλάχιστον τη στιγμή που εμφανίζονται. Αν και κανένας, νομίζω, δεν θα μπορούσε να ισχυριστεί ότι τα βιβλία μου είναι «βαριά» και δυσνόητα.• Ως κριτικός, ποιον «δεκάλογο» θα προτείνατε σε επίδοξους κριτικούς βιβλίων;Συμβουλές και πολύ περισσότερο δεκαλόγους δεν μου άρεσε ποτέ να δίνω σε επίδοξους κριτικούς. Θεωρώ ότι η ευαισθησία, και δεν εννοώ μόνο τη λογοτεχνική ευαισθησία, είναι η κύρια προϋπόθεση για έναν κριτικό. Ας την πω καλύτερα ανησυχία. Από εκεί και πέρα, είναι σημαντικό να έχει ο κριτικός ικανοποιητικές γνώσεις για τη διεθνή λογοτεχνία, εκτός από αυτή της χώρας του. Δεν είναι απαραίτητο να έχει εξειδικευμένες και λεπτομερείς τέτοιες γνώσεις, ίσως μάλιστα δεν είναι ούτε επιθυμητό, γιατί πολλές φορές αυτό θολώνει το βλέμμα αντί να το οξύνει.Στην Ελλάδα, η πληθώρα αυτοαποκαλούμενων κριτικών σημαίνει ένδεια σε αληθινούς κριτικούς. Ισως είναι όμως μια αναπόφευκτη εξέλιξη. Η εποχή μας είναι μεταμοντέρνα, απορρίπτει την αυθεντία και θεωρεί ότι καλό και σπουδαίο είναι ό,τι θεωρεί καλό και σπουδαίο ο καθένας, η κάθε μειονοτική ή μειονεκτούσα ομάδα ή η κάθε κλειστή κοινότητα των μέσων κοινωνικής δικτύωσης.Το λογοτεχνικό σινάφι• Ο λογοτεχνικός μικρόκοσμος έχει απασχολήσει ελάχιστα την ελληνική πεζογραφία. Στο βιβλίο σας επισημαίνετε τη σάτιρα ηθών και ιδεών «Ο συγγραφέας και το εξώφυλλο» (1991) του Κώστα Κοντοδήμου και το σατιρικό, ειρωνικό «Τιμής ένεκεν» (2004) του Πέτρου Τατσόπουλου. Ισως όμως το πιο υπονομευτικό και εύγλωττο να ήταν η «Πινακοθήκη τεράτων» του Μιχάλη Μιχαηλίδη (2009), που αποσύρθηκε εσπευσμένα από τα ράφια, σαν να μην αντέχει το σινάφι καμία αμφισβήτηση…Το λογοτεχνικό σινάφι στην Ελλάδα κουβαλάει πολλές αμαρτίες, φανερές και κρυφές. Αυτό το κάνει να αισθάνεται ένοχο και ανασφαλές. Η ανασφάλεια και η ενοχικότητα οδηγούν σε δυσανεξία απέναντι στην κριτική, σε εχθροπάθεια και σε εκστρατείες ακύρωσης όσων βγάζουν στη φόρα τα άπλυτά του.Προσωπικά, προσπαθούσα πάντοτε να διαχωρίζω το ανθρώπινο ποιόν ενός συγγραφέα από την ποιότητα των βιβλίων του. Καλός συγγραφέας δεν σημαίνει και καλός άνθρωπος, και η μικρότητα του ελληνικού λογοτεχνικού σιναφιού δεν συνεπάγεται απαραίτητα μικρότητα του έργου που παράγει. Δυστυχώς ή ευτυχώς η μεγάλη λογοτεχνία δεν γράφεται από ανθρώπους-ηθικά υποδείγματα. Ο Ντοστογιέφσκι, για παράδειγμα, δεν ήταν ευχάριστος χαρακτήρας και σίγουρα δεν ήταν ο Σελίν. Μπορεί ένας προικισμένος παλιάνθρωπος να αισθάνεται την ανάγκη να εξιλεωθεί για την παλιανθρωπιά του με βιβλία υψηλής αισθητικής και βαθιά ηθικού περιεχομένου.• Και η ερώτηση-κλισέ: Μπορεί ένα βιβλίο να αλλάξει τον κόσμο;Παραείναι ρομαντική αυτή η προσδοκία. Κανένα βιβλίο δεν έχει πυροδοτήσει επανάσταση. Ας πούμε ότι κάποια βιβλία μπορούν να αλλάξουν τη συνείδηση ανθρώπων που μπορούν να αλλάξουν έναν κόσμο που είναι έτοιμος να αλλάξει.«Αφορμή ή και πρόφαση η πανδημία για αντιδημοκρατικές πρακτικές»Ο Δημοσθένης Κούρτοβικ κλείνει το βιβλίο του ανοίγοντας ένα μεγάλο θέμα πολιτικής. Προκειμένου να βρει την αναγνώριση που της αξίζει στις διεθνείς βιβλιαγορές, η ελληνική πεζογραφία, λέει, θα χρειαστεί να σπάσει τα γραφικά στερεότυπα που εξακολουθούν να ορίζουν την εικόνα της χώρας. Ομως το εάν θα το κατορθώσει δεν εξαρτάται από τα έργα που μεταφράζονται ή από την (καταργημένη) πολιτική μεταφράσεων. Εξαρτάται, «από την οικονομική δομή και δράση της χώρας, από τις λειτουργίες της πολιτικής, από τον προσανατολισμό των εκπαιδευτικών θεσμών, από τις επενδύσεις στην παιδεία, στην έρευνα και στον πολιτισμό, από τη γενική εικόνα της πνευματικής δραστηριότητας της χώρας».• Πόσο «βαριά» είναι τελικά η βιομηχανία του πολιτισμού στην Ελλάδα;Η «βαριά βιομηχανία του πολιτισμού» είναι ένα μεγάλο, χονδροειδές ψέμα, έτσι όπως χειρίζονται τη φράση οι πολιτικοί μας. Η βαριά βιομηχανία παράγει προϊόντα ζωτικής σημασίας. Για το ελληνικό κράτος όμως ο πολιτισμός δεν ήταν ποτέ ζωτικής σημασίας. Δείτε τα μούτρα που κάνουν οι βουλευτές ή οι υπουργοί όταν τους ανατίθεται το υπουργείο Πολιτισμού. Ο πολιτισμός είναι για τους Ελληνες πολιτικούς απλώς ένα εξάρτημα της βαριάς βιομηχανίας του τουρισμού και, ως τέτοιο, αναφέρεται μόνο στον αρχαίο ελληνικό πολιτισμό.• Στα μυθιστορήματα και στις βιβλιοκριτικές σας υπήρχαν πάντα κοινωνικοπολιτικά ή και ιδεολογικά σχόλια, αλλά την περίοδο 2012-2020 στραφήκατε και στην πολιτική αρθρογραφία. Πιστεύετε πως υπάρχει κοινό ανοιχτό σε επιχειρήματα, έτοιμο να ανατοποθετηθεί;Είναι γνωστό ότι δεν διακρινόμαστε στην Ελλάδα για τη νηφάλια ανταλλαγή επιχειρημάτων και την παραγωγικότητα του διαλόγου. Μας κατευθύνει το θυμικό μας. Ακόμη και αναγνώστες που θεωρούν ότι σκέφτονται ορθολογικά, σαν διαφωτισμένοι Ευρωπαίοι, καθοδηγούνται στην πραγματικότητα από τα πάθη τους και τις προκαταλήψεις τους. Λίγοι είναι αυτοί που θέλουν «ιστορίες για να σκεφτούν διαφορετικά». Οι αρθρογράφοι στα ΜΜΕ πείθουν μόνο τους πεισμένους.• Ως πολιτικός αρθρογράφος υπήρξατε πολύ δηκτικός προς τον ΣΥΡΙΖΑ. Πώς σχολιάζετε τη θητεία της Ν.Δ. ως διάδοχης κυβέρνησης;Ο διανοούμενος που θέλει να είναι ανεξάρτητο πνεύμα πρέπει να στέκει κριτικά πρωτίστως απέναντι στην εξουσία, όποια και αν είναι αυτή. Οσο ο ΣΥΡΙΖΑ ήταν κυβέρνηση, και ας μην ξεχνάμε μαζί με ποιους, ή και λίγο νωρίτερα, όταν ήταν φανερό ότι όδευε προς την εξουσία με τον τρόπο που όδευε, έβλεπα στη συμπεριφορά του πολλά που σήκωναν σκληρή κριτική και δεν νομίζω ότι έσφαλλα. Τώρα έχουμε άλλη κυβέρνηση άλλου χρώματος και στην πολιτική της αυτά τα δύο χρόνια υπάρχουν ακόμη περισσότερα που θεωρώ ότι πρέπει να στηλιτευθούν. Για κάποια από αυτά το έκανα όσο αρθρογραφούσα στο protagon.gr.• Πώς σχολιάζετε το αντι-ΣΥΡΙΖΑ μέτωπο με το οποίο συντάχθηκαν προσωπικότητες των γραμμάτων που άλλοτε υποστήριζαν το ΚΚΕ εσωτερικού;Οι περισσότεροι από αυτούς τους διανοούμενους είχαν ψευδή συνείδηση. Πίστευαν ότι είναι αριστεροί, όπως ήταν κάποτε, αλλά στο μεταξύ ο τρόπος ζωής τους, οι σχέσεις τους, τα δημιουργημένα συμφέροντά τους, οι αντιλήψεις τους για το ένα και το άλλο τους έσπρωχναν ολοένα πιο δεξιά. Ο ΣΥΡΙΖΑ, με την πράγματι απογοητευτική κυβερνητική θητεία του, της οποίας μόνη σημαντική θετική συμβολή ήταν η Συμφωνία των Πρεσπών, τους έδωσε την τέλεια αφορμή να κάνουν το επόμενο και πιο αποφασιστικό βήμα: να ταυτιστούν με τη Δεξιά. Αυτό που μισούν σήμερα στον ΣΥΡΙΖΑ είναι ο παλιός εαυτός τους.• Τι σας ανησυχεί περισσότερο στην ελληνική κοινωνία σήμερα;Παρά τη δυστυχία, την τυφλή οργή και ορισμένα πολύ άσχημα πολιτικά φαινόμενα που συνόδεψαν την κρίση της δεκαετίας του 2010, όπως η άνοδος της Χρυσής Αυγής, η ελληνική κοινωνία έδειξε αξιοθαύμαστη αντοχή, όπως και η ελληνική δημοκρατία. Αλλες κοινωνίες δεν θα είχαν αντέξει τόσο πόνο και θα είχαν κινηθεί πολύ μαζικότερα προς τα άκρα. Αυτό που σήμερα με ανησυχεί περισσότερο είναι ότι η πανδημία του Covid-19 χρησιμοποιείται ως αφορμή ή και πρόφαση για αντιδημοκρατικές πρακτικές και για θεσμικές αλλαγές προς αυταρχική κατεύθυνση, που έρχονται για να μείνουν, ενώ οι κριτικές φωνές καταγγέλλονται στο όνομα δήθεν της λογικής και της σύνεσης.",2021-05-08 18:20
https://www.efsyn.gr/politiki/antipoliteysi/284649_kybernisi-syghysis-kai-anasfaleias,Κυβέρνηση σύγχυσης και ανασφάλειας!,"«Οι πολίτες δεν αντέχουν άλλο», εκτιμά το ΚΙΝ.ΑΛΛ., ασκώντας δριμεία κριτική με αφορμή την καλλιέργεια ψεύτικων ελπίδων από κυβερνητικούς παράγοντες αντί μέτρων προστασίας από την πανδημία ● «Το να σπάσουμε τη σιωπή δεν είναι μόνο επιλογή, είναι ευθύνη», υποστήριξε η Φώφη Γεννηματά για το κίνημα #ΜeΤoo στην Ελλάδα, σε εκδήλωση για την Παγκόσμια Ημέρα της Γυναίκας.","Τις ανεπάρκειες και τις παλινωδίες της κυβέρνησης στη διαχείριση της πανδημίας συνεχίζουν να στηλιτεύουν στο Κίνημα Αλλαγής, διαπιστώνοντας ότι από το μέγαρο Μαξίμου και το υπουργείο Υγείας επιμένουν να μην πράττουν τα δέοντα για την κατάσταση που παραμένει εξαιρετικά κρίσιμη.Απεναντίας, όπως επισήμαναν από τη Χαριλάου Τρικούπη, σχολιάζοντας διάφορες πληροφορίες εκπορευόμενες από το πρωθυπουργικό μέγαρο αναφορικά με την πιθανή άρση των περιοριστικών μέτρων, «οι καθημερινές δήθεν προβλέψεις κυβερνητικών στελεχών για το άνοιγμα των δραστηριοτήτων, που συνεχώς παίρνει αναβολή, δημιουργούν σύγχυση και απογοήτευση». Για τον λόγο αυτό, κάλεσαν τους αρμόδιους παράγοντες της Ν.Δ., «αντί να καλλιεργούν ψεύτικες ελπίδες, να δουλέψουν σοβαρά για να ανοίξουν οι δραστηριότητες το γρηγορότερο και με ασφάλεια».Σύμφωνα με τις εκτιμήσεις του κόμματος της ελάσσονος αντιπολίτευσης, οι πολίτες δεν αντέχουν άλλο και το ελάχιστο που οφείλει να πράξει η κυβέρνηση σε αυτή τη φάση είναι να προχωρήσει σε ουσιαστικούς ελέγχους για την τήρηση των μέτρων στους εργασιακούς χώρους και στα μέσα μεταφοράς, αλλά και να διασφαλίσει την κάλυψη των αναγκών «που συνεχώς αυξάνονται, ακόμα και με επίταξη κρεβατιών ΜΕΘ σε ιδιωτικές κλινικές».Γυναίκα και κίνημα #ΜeΤooΣτο μεταξύ, με αφορμή τη σημερινή Παγκόσμια Ημέρα της Γυναίκας, το Κίνημα Αλλαγής πραγματοποίησε χθες διαδικτυακή εκδήλωση για το κίνημα #ΜeΤoo στην Ελλάδα, την επόμενη μέρα και τον ρόλο των γυναικών σε αυτό. «Από εδώ και πέρα το να σπάσουμε τη σιωπή δεν είναι μόνο επιλογή, είναι ευθύνη», σημείωσε στην παρέμβασή της η Φώφη Γεννηματά, υποστηρίζοντας ότι η υπόθεση των καταγγελιών για σεξουαλική κακοποίηση ή παρενοχλήσεις πρέπει να ενθαρρυνθεί, ώστε να φέρει αποτέλεσμα.«Να αποθαρρύνουμε όσους αρέσκονται στην εξουσιαστική βία, να γνωρίζουν ότι θα έχουν συνέπειες, ότι θα τιμωρηθούν. Να ενθαρρύνουμε τις γυναίκες αλλά και όλα τα θύματα να μιλούν, να καταγγέλλουν», πρόσθεσε χαρακτηριστικά στέλνοντας μήνυμα για μηδενική ανοχή σε τέτοιες πρακτικές σε όλους τους χώρους, είτε πρόκειται για τον πολιτισμό είτε για τον αθλητισμό, τα Πανεπιστήμια, τους χώρους εργασίας ή τη γειτονιά του καθενός. Τέλος, δεσμεύτηκε ότι το ΚΙΝ.ΑΛΛ. θα συνεχίσει να αναλαμβάνει νέες πρωτοβουλίες στήριξης του ελληνικού #ΜeΤoo, μένοντας μακριά από την πολιτική εκμετάλλευση που επιχειρήθηκε «με εκατέρωθεν αλληλοκατηγορίες και άθλιες μεθοδεύσεις μεταξύ Ν.Δ.-ΣΥΡΙΖΑ».Στην εκδήλωση έλαβαν μέρος εκπρόσωποι του καλλιτεχνικού και αθλητικού κόσμου, της κοινωνίας των πολιτών και ακαδημαϊκοί και πιο συγκεκριμένα οι Ειρήνη Γεωργάτου, πρώην πρωταθλήτρια Ελλάδας στο τένις, Γιάννης Ιωαννίδης, πρόεδρος Ελληνικής Επιτροπής για τα Δικαιώματα του Ανθρώπου, Δήμητρα Κογκίδου, καθηγήτρια ΑΠΘ και συντονίστρια Πανελλαδικού Δικτύου Επιτροπών Ισότητας Φύλων στα ΑΕΙ, Ελένη Κουτσαλιάρη, πρωταθλήτρια Ελλάδας στο άλμα εις μήκος, Γωγώ Μπρέμπου και Μάξιμος Μουμούρης, ηθοποιοί, και Μαρία Τσιραντωνάκη, υπεύθυνη Πολιτικής στο Τμήμα Ισότητας της Διεθνούς Συνδικαλιστικής Συνομοσπονδίας.",2021-03-08 11:30
https://www.efsyn.gr/nisides/284439_metoo-kai-ishys,#MeToo και ισχύς,Η ευρύτατη δημοσιοποίηση της έκτασης της σεξουαλικής κακοποίησης στις κοινωνίες μας μεταφέρει το μήνυμα ότι τα θύματα είναι παντού! Δημιουργεί μια προβολή που καθιστά την εσωτερίκευση των αξιών των υποστηρικτών του τραύματος λιγότερο πιθανή.,"Ο χολιγουντιανός μεγιστάνας Χάρβεϊ Γουάινστιν είναι η ενσάρκωση του ισχυρού άνδρα που χρησιμοποιεί την τρομερή επιρροή του για να απειλήσει σεξουαλικά, να κακοποιήσει, να προσβάλει και να βιάσει κορίτσια και γυναίκες στη σφαίρα επιρροής του. Οπως και στην Ελλάδα, οι σκληροί άνδρες στις Τέχνες και στον Αθλητισμό έχουν επίσης βρεθεί στο επίκεντρο των περιστατικών σεξουαλικής κακοποίησης.Η πιο διαβόητη διασημότητα του αθλητισμού που αποκαλύφθηκε ως σεξουαλικό αρπακτικό είναι ο Larry Nassar, γιατρός στην αμερικανική ομάδα γυμναστικής, ο οποίος κακοποίησε σεξουαλικά τουλάχιστον 125 αθλήτριες!Η δύναμη, η εξουσία και όχι η επιδίωξη της σεξουαλικής ικανοποίησης είναι ο βαθύτερος λόγος μιας τέτοιας δράσης. Ακριβώς γι’ αυτό, συνήθως ο δράστης δεν ξεχωρίζει φύλο: και τ’ αγόρια και οι άνδρες μπορούν επίσης να κακοποιηθούν σεξουαλικά.Το πιο σκανδαλώδες παράδειγμα των ΗΠΑ είναι η σεξουαλική κακοποίηση που πραγματοποιήθηκε κατά δεκάδες νεαρών παικτών ποδοσφαίρου από τον προπονητή Jerry Sandusky του Κρατικού Πανεπιστημίου της Πενσιλβάνια, ο οποίος κακοποιούσε νεαρούς επί 15 χρόνια (από το 1994 έως το 2009). Το ανδρικό στερεότυπο και το «τι σήμαινε να είσαι άνδρας» ειδικά τη δεκαετία του ’90 αλλά και μετά, σήμαινε ότι χρόνια οι καταγγελίες αγνοήθηκαν ή υποτιμήθηκαν. Το κίνημα #MeToo έδωσε σε αυτά τα θύματα μια παγκόσμια φωνή.Ποιος ήταν αυτός που ξεκίνησε αυτό το κίνημα; Η «πρόγονός» του ήταν η Αφροαμερικανή ακτιβίστρια Ταράνα Μπερκ (Tarana Burke). Είχε γεννηθεί στο Μπρονξ το 1973 και μεγάλωσε σε ένα πρόγραμμα στέγασης. Ως κορίτσι και νεαρή γυναίκα είχε βιαστεί και κακοποιηθεί σεξουαλικά.    Ταράνα Μπερκ  Η Μπερκ διοχέτευε το τραύμα της κάνοντας έργα για την κοινότητα. Το 2003 ίδρυσε το «JustBe», έναν οργανισμό για τη βελτίωση της υγείας και της ευημερίας των Μαύρων Κοριτσιών («Girls of Colour»). Το 2006, ένα νεαρό κορίτσι τής είπε ότι είχε κακοποιηθεί σεξουαλικά από τον φίλο της μητέρας της. Αρχικά, η Μπερκ παρέμεινε αδρανής, μέχρι που συνέλαβε το «Me Too» ως έναν τρόπο έκφρασης της ενσυναίσθησης/υποστήριξης. Το σλόγκαν ήταν να αλλάξουμε τον κόσμο!Το κύριο μήνυμα της Μπερκ ήταν ότι ο πόνος και η ντροπή της σεξουαλικής κακοποίησης δεν χρειάζεται να κατατρώει τις ζωές των θυμάτων. «Δεν περπατάμε όλοι μας συνεχώς, δεν συνεχίζουμε να ζούμε όλοι μας με πόνο και πόνο», τόνιζε.Η θυματοποίηση δεν ήταν μια μόνιμη ταυτότητα, στιγματίζοντας ανεξίτηλα τη ζωή ενός ατόμου. Αντίθετα, οι επιζώντες θα μπορούσαν να παρηγορηθούν από το γεγονός ότι «δεν είναι μόνοι». Η Μπερκ παρατήρησε ότι «η επούλωση αναδίνεται αποτελεσματικότερα στην κοινότητα. Και υπάρχουν πολλοί εκεί έξω που περιμένουν και είναι έτοιμοι και διαθέσιμοι για να υποστηρίξουν τα θύματα».Ο ακτιβισμός υπέρ των πολιτικών δικαιωμάτων της Μπερκ, καθώς και η ηγετική της θέση ως προς αυτό, ήταν γνωστές στην κοινότητά της. Ωστόσο, μετά βίας έγινε δεκτή σε λευκούς ακτιβιστικούς κύκλους! Αυτό άλλαξε στις 24 Οκτωβρίου 2017, όταν, στον απόηχο των αποκαλύψεων για τις συνεχείς σεξουαλικές κακοποιήσεις που διέπραττε ο Γουάινστιν, η λευκή ηθοποιός Αλίσα Μιλάνο έκανε tweet το #MeToo.Ζήτησε από τους οπαδούς της να αναδημοσιεύσουν με retweet το hashtag αν κάποιος από αυτούς είχε επίσης υποστεί σεξουαλική παρενόχληση ή επίθεση. Μέσα σε μία μέρα, το #MeToo είχε δώδεκα εκατομμύρια φορές χρησιμοποιηθεί στο Twitter και είχε δημιουργήσει 12 εκατομμύρια θέσεις ή σχόλια στο Facebook. Στη συνέχεια, το #MeToo έγινε σύνθημα σε τουλάχιστον 85 ακόμη χώρες.Η δύναμη του #MeToo έγκειται στον τρόπο που προσδιορίζει την εξουσία και μια περιστασιακή ανδρική αίσθηση του δικαιώματος κυριαρχίας πάνω στη γυναικεία σεξουαλικότητα - ή ακόμη και τη βασική ισότητα! Επιτρέπει στα θύματα να ακουστούν – πράγμα που είναι ιδιαίτερα σημαντικό, δεδομένου ότι οι φωνές αυτές απορρίπτονται συστηματικά από την αστυνομία, τα συστήματα δικαιοσύνης και τα μέσα ενημέρωσης.Επιτρέποντας στα κορίτσια και στις γυναίκες να συνειδητοποιήσουν ότι δεν είναι οι μόνες που έχουν βιώσει σεξουαλική βία και κακοποίηση, το #MeToo συνέβαλε καθοριστικά στο να μειωθούν τα αδικαιολόγητα αισθήματα ντροπής που βιώνει το θύμα. Το hashtag είναι επίσης ένα ισχυρό όπλο για να εξευτελίσει τις αρχές και τους δημόσιους θεσμούς και να τους εξαναγκάσει (υπό την κοινωνική πίεση πλέον) να ανταποκριθούν στον ρόλο τους.Πού είναι η παγίδα!Φυσικά, ένας «hashtag φεμινισμός» δεν είναι αρκετός. Ο online ακτιβισμός μπορεί μεν να είναι ένα «εργαλείο» του ατόμου που ανήκει σε μία διαρκώς κακοποιημένη κοινότητα.Ωστόσο, με την άνοδο των νέων, υψηλά αμειβόμενων, φεμινιστικών «influencers» στα μέσα κοινωνικής δικτύωσης, ο ανταγωνισμός και όχι η συμπόνια είναι ο κανόνας. Ιστορίες πόνου γίνονται «επώνυμα» εμπορεύματα, με κάποια από τα θύματα να συναγωνίζονται για τον μεγαλύτερο αριθμό «likes». Η αποκάλυψη ιστοριών σεξουαλικής κακοποίησης μπορεί να γίνει μια μορφή νεοφιλελεύθερης αυτό-μόδας και όχι μια φεμινιστική στρατηγική για τον κοινωνικό μετασχηματισμό.Από την άλλη, καθώς το #MeToo αμφισβητεί τη δύναμη των κυρίαρχων αρσενικών ελίτ, ο online ακτιβισμός ενθαρρύνει και την «off-line δράση». Η δύναμη του συγκεκριμένου hashtag κινητοποιεί φεμινίστριες ώστε να συνεργαστούν με τις δικές τους κοινότητες η κάθε μία και να στρέψουν την προσοχή του κοινού παγκοσμίως στους άνδρες που κάνουν κατάχρηση της εξουσίας.Η ευρύτατη δημοσιοποίηση της έκτασης της σεξουαλικής κακοποίησης στις κοινωνίες μας μεταφέρει το μήνυμα ότι τα θύματα είναι παντού! Δημιουργεί μια προβολή που καθιστά την εσωτερίκευση των αξιών των υποστηρικτών του τραύματος (δηλαδή της σιωπής και της ντροπής από τη μεριά των θυμάτων) λιγότερο πιθανή. Αν «hashtag φεμινισμός» σημαίνει κάτι, αυτό είναι ότι «δεν είμαστε μόνοι».Ο κόσμος της ντροπής δεν είναι αναπόφευκτος, ούτε μονόδρομος. Μπορεί να αλλάξει. Τα θύματα που «επιζούν» του τραύματος που φέρουν αποκτούν επιτέλους ισχυρή φωνή, χωρίς φόβο και ντροπή.*Καθηγήτρια Ιστορίας στο Birkbeck, Πανεπιστήμιο του Λονδίνου (LSE). Συγγραφέας του βιβλίου «Παγκόσμια Ιστορία για τη σεξουαλική βία» («Global history of sexual violence», υπό έκδοση από το Princeton Univercity Press)Μετάφραση - Επιμέλεια: Νόρα Ράλλη",2021-03-07 15:49
https://www.efsyn.gr/kosmos/asia/eirinikos/287360_h-kybernisi-tis-aystralias-bythizetai-ston-misogynismo,H κυβέρνηση της Αυστραλίας βυθίζεται στον μισογυνισμό,"Ο Αυστραλός πρωθυπουργός Σκοτ Μόρισον, ένας... θεοσεβούμενος πεντηκοστιανός που επικαλείται τη θρησκεία του σε κάθε ευκαιρία, εμπλέκεται σε μια σειρά από σκάνδαλα παρενοχλήσεων και κακοποιήσεων γυναικών ● Σε αντίστοιχες και σοβαρότερες υποθέσεις εμπλέκονται και πρωτοκλασάτα στελέχη του, όμως όλοι μαζί αλληλοσυγκαλύπτονται και συντηρούν τον αισχρό κύκλο του σεξισμού","Aκρατος σεξισμός, μισογυνισμός, εκφοβισμός, παρενόχληση, διακίνηση πορνογραφίας, σεξουαλικές επιθέσεις και βιασμοί. Το Κοινοβούλιο της Αυστραλίας έχει μετατραπεί σε τοξικό τόπο δουλειάς για τις γυναίκες και το κυβερνών Φιλελεύθερο Κόμμα ένας θεσμός που αδιαφορεί ή και επιχειρεί να συγκαλύψει αυτές τις επαίσχυντες συμπεριφορές.Ο συντηρητικός πρωθυπουργός Σκοτ Μόρισον ύστερα από εβδομάδες αποκαλύψεων για σεξουαλικά σκάνδαλα επιχειρεί να απεμπολήσει τις ευθύνες του υποσχόμενος ότι θα αντιμετωπίσει το πρόβλημα και «δεν θα απογοητεύσω τις γυναίκες». Χθες επιβεβαίωσε τις φήμες για επικείμενο ανασχηματισμό -ακόμη και μέσα στο Σαββατοκύριακο-, αλλά η δήλωσή του ότι δεν θα απομακρύνει από την κυβέρνηση τον υπουργό Δικαιοσύνης και την υπουργό Αμυνας, που εμπλέκονται στα σκάνδαλα, απλώς θα τους αλλάξει χαρτοφυλάκιο, προκάλεσε νέο κύκλο επικρίσεων.Πιο πρόσφατο κρούσμα ήταν η αποκάλυψη τη Δευτέρα πως άντρες υπάλληλοι του Φιλελεύθερου Κόμματος είχαν ομάδα στα κοινωνικά δίκτυα όπου μοιράζονταν φωτογραφίες και βίντεο με σεξουαλικές πράξεις που έκαναν στις αίθουσες του Κοινοβουλίου, ανάμεσά τους ακόμη και αυνανισμούς σε γραφείο βουλευτίνας των Φιλελεύθερων.Ο «Τομ», ο άντρας που έκανε τις αποκαλύψεις, μίλησε για κυριαρχία της «κουλτούρας αντρών που νομίζουν ότι μπορούν να κάνουν ό,τι θέλουν» και κατήγγειλε ότι υπάλληλοι και βουλευτές του κυβερνώντος συνασπισμού χρησιμοποιούσαν ακόμη και την αίθουσα προσευχής του Κοινοβουλίου για τις σεξουαλικές τους συνευρέσεις και έφερναν «προς τέρψη» τους εργάτριες του σεξ στο κτίριο. Μετά τις αποκαλύψεις ένας από αυτούς τους υπαλλήλους απολύθηκε.Ο πρωθυπουργός, που έχει επικριθεί σφοδρά για την απροθυμία της κυβέρνησής του να αντιμετωπίσει άμεσα και αποτελεσματικά τις πολλές υποθέσεις σεξουαλικών σκανδάλων που βλέπουν το φως της δημοσιότητας εδώ και σχεδόν ενάμιση σχεδόν, σε συνέντευξη Τύπου χαρακτήρισε τις τελευταίες αποκαλύψεις ντροπιαστικές και επέμεινε πως θα «βάλει τάξη» στο Κοινοβούλιο. Ο Μόρισον, που είναι πεντηκοστιανός και συχνά επικαλείται τις αξίες της οικογένειας ως «ηθική πυξίδα του», ιδίως όταν θέλει να αποφύγει να απαντήσει στην ουσία των θεμάτων, όπως σχολίαζε η Guardian, ξέσπασε μάλιστα σε κλάματα υποσχόμενος στις κόρες, τη σύζυγο και τη μητέρα του να λύσει το πρόβλημα και να εξασφαλίσει πως οι γυναίκες θα έχουν ίσες ευκαιρίες.Η κυβέρνηση έχει βυθιστεί σε έναν βάλτο φαλλοκρατίας, συνέπεσαν στους τίτλους τους κάποια ευρωπαϊκά ΜΜΕ, την ώρα που ο Μόρισον αναγνώριζε πως ήταν ένας «τραυματικός μήνας», χωρίς όμως να αναλαμβάνει την ευθύνη για αυτές που χαρακτήρισε σκανδαλώδεις συμπεριφορές.Βιασμός ανήλικηςΟπως έγινε όταν στις αρχές Μαρτίου αποκαλύφθηκε πως ο υπουργός Δικαιοσύνης Κρίστιαν Πόρτερ κατηγορήθηκε ότι το 1988 είχε βιάσει μια 16χρονη κοπέλα. Η γυναίκα πέρσι τον Ιούνιο αυτοκτόνησε, ενώ είχε στείλει γράμμα καταγγέλλοντας την εμπειρία της στον πρωθυπουργό και σε τρεις βουλευτίνες του κυβερνώντος κόμματος. Κανείς δεν μπήκε στον κόπο να το διερευνήσει και απλά όταν διέρρευσε το σκάνδαλο ο Πόρτερ αρνήθηκε την κατηγορία, ο δε Μόρισον τον στήριξε απερίφραστα απορρίπτοντας τη διενέργεια ανεξάρτητης έρευνας.Είχε προηγηθεί, τον Φεβρουάριο, η καταγγελία της Μπρίτανι Χίγκινς, υπαλλήλου στο γραφείο της υπουργού Αμυνας Λίντα Ρέινολντς, ότι τον Μάιο του 2019 βιάστηκε από συνάδελφό της του Φιλελεύθερου Κόμματος στο γραφείο της υπουργού στη Βουλή. Δεν πήγε εκείνη τη στιγμή στην αστυνομία από φόβο μήπως χάσει τη δουλειά της, αλλά έκανε την καταγγελία μόλις παραιτήθηκε, μην αντέχοντας το εχθρικό κλίμα στη δουλειά της. Ο Μόρισον δήλωσε και πάλι ότι δεν είχε ιδέα για την υπόθεση. Η δε Ρέινολντς, σε συνάντηση συνεργατών της μόλις τρεις ημέρες μετά την καταγγελία, αποκάλεσε «ψεύτρα αγελάδα» το θύμα. Μετά τις αποκαλύψεις της Χίγκινς άλλες τρεις γυναίκες κατήγγειλαν σεξουαλική παρενόχληση από τον ίδιο άντρα, ενώ καταγγελία έγινε και εναντίον βουλευτή της αντιπολίτευσης.Η υπουργός Γυναικών Μαράιζ Πέι δήλωσε πως οι νέες αποκαλύψεις είναι «περισσότερο από απογοητευτικές» και καθιστούν ακόμη πιο αναγκαίο να φτάσει σε βάθος η έρευνα που ζητήθηκε στις αρχές του μήνα για τις εργασιακές συνθήκες στο Κοινοβούλιο. Η έρευνα, υπό την αιγίδα της επιτρόπου για θέματα Διακρίσεων Φύλου Κέιτ Τζένκινς, θα ολοκληρωθεί τον Νοέμβριο με στόχο τη διατύπωση συστάσεων για αλλαγή αυτής της τοξικής κουλτούρας μισογυνίας που συμβάλλει στις κάθε είδους σεξουαλικές επιθέσεις εναντίον των γυναικών.Προσπαθώντας να περισώσει τη δημοτικότητά του που μειώνεται σημαντικά και ενώ ένα 65% των συμμετεχόντων σε πρόσφατη δημοσκόπηση θεωρούσε πως η κυβέρνηση ενδιαφέρεται περισσότερο να προστατεύσει την ίδια παρά τα θύματα, ο Μόρισον ανακοίνωσε νέα μέτρα. Ανάμεσά τους υποχρεωτική κατάρτιση για θέματα παρενόχλησης και ανάρμοστης συμπεριφοράς στο Κοινοβούλιο και δημιουργία ανεξάρτητου μηχανισμού διερεύνησης καταγγελιών για σεξουαλική παρενόχληση στο Σώμα. Ενώ δήλωσε επίσης ανοιχτός να εισαγάγει το Φιλελεύθερο Κόμμα του ποσοστώσεις φύλου ώστε να αυξηθεί η γυναικεία εκπροσώπηση, κάτι στο οποίο αντετίθετο σθεναρά στο πολύ πρόσφατο παρελθόν.Το δικό τους #Metoo    Η αποκάλυψη του νέου σκανδάλου ήρθε μόλις μία εβδομάδα μετά τις μεγαλειώδεις διαδηλώσεις του κινήματος #March4Justice (Πορεία για τη Δικαιοσύνη) που έγιναν σε 40 πόλεις της Αυστραλίας κινητοποιώντας περισσότερους από 110.000 πολίτες κατά της σεξουαλικής βίας και της ανοχής απέναντί της. Ο Μόρισον όχι μόνο αρνήθηκε την πρόσκληση να παραστεί επικαλούμενος «ειλημμένες υποχρεώσεις», αλλά δήλωσε πως οι διαδηλώτριες ήταν τυχερές που μπόρεσαν να διαμαρτυρηθούν χωρίς να «βρεθούν αντιμέτωπες με σφαίρες».Μια δήλωση που θα μπορούσε να εκληφθεί και ως εκφοβισμός. «Μόνη λύση είναι να σπάσουμε τη σιωπή. Οταν βλέπετε ή ακούτε για κακοποίηση, καταγγείλτε την, μη φοβάστε», λέει η Τασμάνια Γκρέις Τέιμ, επιζώσα έμφυλης βίας που φέτος τιμήθηκε ως «Αυστραλή της χρονιάς». Αυτή την επιταγή της γενικευμένης σιωπής απέναντι στον σεξισμό κατήγγειλε με τη σειρά της ομάδα γυναικών υπαλλήλων του Εργατικού και του Πράσινου Κόμματος, με την Τζόρτζια Τρι που εργάζεται στο γραφείο βουλευτίνας των Εργατικών να καταγγέλλει: «Ενα από τα πρώτα πράγματα που με έμαθαν είναι πως οτιδήποτε αν μου συμβεί να μην πω τίποτα σε κανέναν γιατί θα καταστρέψω την καριέρα μου».Υπάρχει θυμός που βράζει εδώ και πολύ καιρό για τη μεταχείριση που υφίστανται οι γυναίκες, λέει η ακαδημαϊκός και σχεδιάστρια Τζανίν Χέντρι, επίσης επιζώσα της έμφυλης βίας, που ξεκίνησε το κίνημα #March4Justice. «Θυμός που τροφοδοτείται και από τη συστημική υποκρισία», λέει θυμίζοντας πως ο αναπληρωτής πρωθυπουργός Μπάρναμπι Τζόις διαφήμιζε τις οικογενειακές αξίες ενώ είχε εξωσυζυγική σχέση με υπάλληλό του το 2018 ή πως ο πρώην δικαστής του Ανώτατου Δικαστηρίου Ντάισον Χέιντον συνεχίζει να αρνείται ότι παρενοχλούσε σεξουαλικά συνεργάτριές του παρότι έρευνα πέρσι το καλοκαίρι απέδειξε ότι το έκανε. «Είναι μια κουλτούρα βίας ενός ολόκληρου πολιτικού συστήματος και όχι κάποιες εξαιρέσεις».",2021-03-28 18:09
https://www.efsyn.gr/kosmos/309828_afganistan-i-eyropi-kai-o-kathreftis-tis,"Το Αφγανιστάν, η Ευρώπη και ο... καθρέφτης της","Το φιάσκο της αποχώρησης των δυτικών στρατιωτικών δυνάμεων από το Αφγανιστάν -που βρήκε τους Ευρωπαίους οπλίτες πανταχόθεν εκτεθειμένους και εξαρτώμενους από τη βοήθεια των Αμερικανών- εγείρει μεγάλο προβληματισμό στις Βρυξέλλες, όμως οι προτεινόμενες λύσεις δεν είναι όλες... ψύχραιμες ● Ο Ζοζέπ Μπορέλ, για παράδειγμα, προκρίνει τη σύσταση «μίνι» ευρωπαϊκού στρατού!","Με αφορμή την κρίση στο Αφγανιστάν, ο πρόεδρος του Ευρωπαϊκού Συμβουλίου, Σαρλ Μισέλ, ζήτησε τον επαναπροσδιορισμό του γεωστρατηγικού ρόλου της Ευρώπης, με στόχο τη στρατηγική αυτονομία. Είναι η πρώτη φορά που ο επικεφαλής της Ε.Ε. καλεί τους Ευρωπαίους να κοιτάξουν τον εαυτό τους στον καθρέπτη και να συνειδητοποιήσουν τα λάθη και τις ευθύνες τους στα θέματα της εξωτερικής πολιτικής.Ο Σαρλ Μισέλ δήλωσε ότι η τραγική κατάσταση στο Αφγανιστάν πρέπει να κάνει τους Ευρωπαίους να αναρωτηθούν πώς μπορούν να έχουν μεγαλύτερη επιρροή στη γεωπολιτική σφαίρα στο μέλλον. «Δε γίνεται η Ευρώπη, μια από τις μεγαλύτερες οικονομικές και δημοκρατικές δυνάμεις του κόσμου, να μην ήταν σε θέση να εγγυηθεί την εκκένωση των πολιτών της και των Αφγανών που την υποστήριξαν χωρίς τη βοήθεια των ΗΠΑ. Είναι κάτι που πρέπει να μας προβληματίσει», είπε ο Μισέλ.Δεν είναι ο μόνος που θέτει πλέον ξεκάθαρα το ζήτημα επί τάπητος. Εμμέσως το έχει θέσει ήδη και ο επικεφαλής της ευρωπαϊκής διπλωματίας. Μόνο που ο Ζοζέπ Μπορέλ καταλήγει στο συμπέρασμα ότι μια πρώτη λύση θα ήταν ένας «μίνι» ευρωπαϊκός στρατός, μια μονάδα άμεσης επέμβασης.Ομως, ο πρόεδρος του Ευρωπαϊκού Συμβουλίου τάσσεται ξεκάθαρα υπέρ της «γραμμής Μακρόν» στην Ευρώπη, υπέρ της στρατηγικής αυτονομίας της Ε.Ε., αφήνοντας στο περιθώριο το «κλινικά νεκρό» ΝΑΤΟ. Κι αυτό δεν είναι τυχαίο: οι δυο τους προέρχονται από την ίδια πολιτική ομάδα, η Γαλλία αναλαμβάνει την προεδρία της Ευρώπης σε λίγο καιρό και η Γερμανία θα είναι σε εσωστρέφεια τους επόμενους μήνες, εξαιτίας των εκλογών.Δεν είναι λίγοι εκείνοι που δηλώνουν έτοιμοι να… στοιχηθούν πίσω από τον «μπροστάρη» Μακρόν και να αλλάξουν τον τρόπο που συμβαίνουν τα πράγματα εντός και εκτός Ευρώπης. Κι αν εκλεγεί και ο Σολτς στη Γερμανία, τότε οι πιθανότητες είναι μεγάλες. Με την προϋπόθεση ότι και ο Μακρόν θα επικρατήσει στις επερχόμενες γαλλικές εκλογές βεβαίως.Διπλωμάτες έλεγαν στην «Εφ.Συν.» ότι η συνέντευξη που έδωσε ο πρόεδρος Μισέλ στη δεξαμενή σκέψης Groupe d’études géopolitiques, δηλαδή σε μια πλατφόρμα που χωρούν ο διάλογος και οι προβληματισμοί, αντιπροσωπεύει μια κίνηση εντός Ε.Ε., που θέλει την Ευρώπη να απαγκιστρώνεται από τις ΗΠΑ και να χαράσσει τον δικό της, ενεργό ρόλο στο γεωπολιτικό σκηνικό.Ο Σαρλ Μισέλ μιλά χωρίς περιστροφές για το ποιος φταίει που η Ευρώπη ήταν απολύτως εξαρτημένη από τις ΗΠΑ για την εκκένωση των Ευρωπαίων από το Αφγανιστάν. Σημειώνει με έμφαση ότι οι περισσότερες ευρωπαϊκές χώρες έδειξαν αλληλεγγύη στις ΗΠΑ μετά την 11η Σεπτεμβρίου, όταν έγινε για πρώτη φορά επίκληση του άρθρου 5 της συνθήκης του ΝΑΤΟ. Και παρά την τότε αλληλεγγύη, λέει, επικρίνει τις κυβερνήσεις Τραμπ και Μπάιντεν ότι έκαναν «πολύ λίγες -αν όχι καθόλου- διαβουλεύσεις με τους Ευρωπαίους εταίρους τους», όταν οι ΗΠΑ ενεπλάκησαν για πρώτη φορά με τους Ταλιμπάν πέρυσι ή όταν ανακοίνωσαν την αποχώρηση το καλοκαίρι.Η άποψή του δεν είναι –σε καμία περίπτωση– η Ε.Ε. να «τα σπάσει» με τις ΗΠΑ. Αυτό που λέει είναι ότι η Ευρώπη πρέπει να κοιτάξει τα δικά της συμφέροντα και να τραβήξει τον δικό της δρόμο, όπου χρειαστεί. Και ως παράδειγμα, σε μια δήλωση που δεν ήταν καθόλου ευχάριστη στην Ουάσινγκτον, ο Μισέλ τόνισε ότι η Ευρώπη είναι έτοιμη να ακολουθήσει τον δικό της δρόμο όσον αφορά την Κίνα.Οι απόψεις Μακρόν - Μισέλ δεν έχουν μπροστά τους δρόμο με ροδοπέταλα για να εφαρμοστούν. Αρκετές –κυρίως Ανατολικές– χώρες αντιδρούν ήδη στις δηλώσεις του προέδρου του Ευρωπαϊκού Συμβουλίου. Η συζήτηση, όμως, έχει ξεκινήσει και ίσως οδηγήσει σε ένα φιλί της ζωής για την Ε.Ε.",2021-09-11 14:43
https://www.efsyn.gr/nisides/288333_na-kratisoyme-theatro-zontano,«Να κρατήσουμε το θέατρο ζωντανό»,"Το να ζητήσει βοήθεια κάποιος, να μιλήσει για τη μοναξιά του και να πει τη δική του αλήθεια είναι η αυθεντικότητα που όλοι χρειαζόμαστε.","Αφού ταξίδεψε στα φεστιβάλ VAULT του Λονδίνου και του Εδιμβούργου αποσπώντας εξαιρετικές κριτικές για την «αδυσώπητη και ειλικρινή της ερμηνεία», η ηθοποιός Ελπίδα Σταθάτου φέρνει για πρώτη φορά στην Ελλάδα την παράσταση «Stegosaurus» («Στεγόσαυρος»).Εκτός από την παράστασή της έχει ταξιδέψει και η ίδια, κυριολεκτικά και μεταφορικά: από σπουδές ψυχολογίας στην Ελλάδα, βρέθηκε σε δραματική σχολή στο Λονδίνο, πήρε πτυχίο και μεταπτυχιακό το 2013 και αφού είδε κι απόειδε, είπε «στην Ελλάδα είναι δύσκολα, ας μείνω εδώ στα... πιο δύσκολα». Κι έμεινε. Και τα κατάφερε.Ολοκλήρωσε μια μικρού μήκους ταινία, σε δικό της σενάριο και σκηνοθεσία, που αναμένεται να προβληθεί σε Ελλάδα και εξωτερικό («Ομφάλιος» -συμπρωταγωνιστεί με τη Θέμιδα Μπαζάκα και τον Ανδρέα Κωνσταντίνου, που τον καλογνωρίσαμε από τη «Μικρά Αγγλία» του Π. Βούλγαρη), περιμένει να ξεκινήσουν τα γυρίσματα για μια μεγάλου μήκους, αγγλικής παραγωγής («Τhe Eye», ένα ψυχολογικό θρίλερ που θα γυριστεί στην Κέρκυρα, στο οποίο κρατά έναν από τους βασικούς ρόλους) και μέσα σ' όλα αυτά έχει δημιουργήσει και το Breaking Through The Lens.Πρόκειται για έναν Μη Κυβερνητικό Οργανισμό, μέσω του οποίου έρχονται σε επαφή σκηνοθέτιδες με παραγωγούς και χρηματοδότες. Μέχρι στιγμής έχουν γίνει με επιτυχία δύο τέτοιες εκδηλώσεις στα Φεστιβάλ Κανών και Τορόντο.Οσο για τον «Στεγόσαυρο», πρόκειται για έναν μονόλογο σε σχεδόν αυτοβιογραφικό σενάριο της Ερσης Νιαώτη και σκηνοθεσία του Τζο Χάφτον, έναν από τους πλέον ανερχόμενους σκηνοθέτες στο Λονδίνο (υποψήφιος για Olivier Award).Για ακόμη μία φορά, όπως σε σχεδόν όσα έργα έχει καταπιαστεί έως τώρα, η Ελπίδα Σταθάτου αναδεικνύει το ζήτημα της κακοποίησης (συναισθηματικής, εξωτερικής, διατροφικής κ.ά.) μέσα από ειλικρίνεια, χιούμορ και πολλές (και πικρές) αλήθειες. Στην Ελλάδα θα προβληθεί διαδικτυακά μέσα στον Απρίλιο. Μείνετε συντονισμένοι!● Ειδικά για τις γυναίκες, αλλά όχι μόνο, η εικόνα της άψογης και αψεγάδιαστης πόσο τελικά κοστίζει (προσωπικά και κοινωνικά);Πιστεύω ότι το κόστος, προσωπικό και κοινωνικό, είναι τεράστιο. Κοινωνικά επιβραβεύουμε γυναίκες για την εικόνα τους και όχι για τη δουλειά τους, το ταλέντο τους, τις αξίες τους. Αυτό πολλές φορές μπορεί να κοστίσει σε γυναίκες που πέφτουν «σε δυσμένεια» ή μένουν, λανθασμένα και άδικα, «στην αφάνεια». Γυναίκες που θα άξιζαν να είναι σε πιο υψηλόβαθμες θέσεις και θα είχαν σημαντική προσφορά στην κοινωνία. Σε πιο προσωπικό επίπεδο η εικόνα της τέλειας γυναίκας, η οποία κουβαλάει και μια τεράστια βιομηχανία από πίσω, στοιχίζει πολλές φορές ανθρώπινες ζωές και θεωρώ καθήκον όλων μας να αναρωτηθούμε αν τελικά όλο αυτό αξίζει στ' αλήθεια και ποιον κατά βάθος εξυπηρετεί.● Ο μονόλογος «Στεγόσαυρος» είναι βασισμένος στην πραγματική ιστορία της συγγραφέως του. Εκεί μιλάς ως μια γυναίκα που ξέρει πώς είναι να πεθαίνει και δεν τη νοιάζει. Κάτι που σε συλλογικό επίπεδο το ζούμε και στην Ελλάδα (άνθρωποι να πεθαίνουν και κάποιοι να μη νοιάζονται).Λυπάμαι, όπως θα έπρεπε να λυπούνται όλοι μας για όλους όσοι πραγματικά πεθαίνουν και για όλους όσοι πραγματικά δεν νοιάζονται. Προσωπικά προσπαθώ πάντα να έχω αλλά και να δημιουργώ ενσυναίσθηση μέσα από τη δουλειά μου, γιατί έτσι μόνο θα μπορέσουμε να πιάσουμε ο ένας το χέρι του άλλου.● Επίσης διαπραγματεύεσαι και το ζήτημα του «δεν είσαι μόνος/μόνη». Αν το να είσαι μόνος/μόνη συνιστά αν όχι ασθένεια, σίγουρα γνώρισμα των σύγχρονων κοινωνιών, πόσο τελικά σημαντικό, ίσως και επαναστατικό, είναι να πει κάποιος «δεν είσαι μόνος/μόνη»;Συμφωνώ απόλυτα. Το να ζητήσει βοήθεια κάποιος, να μιλήσει για τη μοναξιά του και να πει τη δική του αλήθεια είναι η αυθεντικότητα που όλοι χρειαζόμαστε. Και δυστυχώς σε έναν κόσμο που κλείνεται και εστιάζει κυρίως στις τέλειες στιγμές των άλλων, το να είσαι αυθεντικός είναι η απόλυτη επανάσταση.● Αυτό φάνηκε μέσα από το ελληνικό MeToo. Μήπως τελικά για ακόμη μία φορά είναι ο καλλιτεχνικός κόσμος που θα δημιουργήσει τη ρωγμή της αλλαγής;Θεωρώ πως το θέατρο και τα άτομα που το αποτελούν αντικατοπτρίζουν την ευρύτερη κοινωνία και το MeToo έφερε στην επιφάνεια όλες τις παθογένειες του συστήματος. Είναι τεράστια ευλογία για τη χώρα μας ότι όλα αυτά τα άτομα χρησιμοποίησαν τη δύναμή τους για να φέρουν αλλαγή και εύχομαι αυτό να δώσει δύναμη και σε άλλα άτομα από άλλους χώρους για να μιλήσουν και αυτά.Το πιο σημαντικό απ’ όλα όμως είναι ότι για πρώτη φορά γίνονται ανοιχτά συζητήσεις και αναγνωρίζεται πλέον η κακοποίηση σε κάθε της μορφή. Ετσι μπαίνουν νέα όρια, νέοι κανόνες και δημιουργείται ένα νέο πλαίσιο μέσα στο οποίο η τέχνη, η αναγνωσιμότητα αλλά και οι θέσεις εξουσίας δεν θα μπορούν να γίνονται αφορμή για κακοποίηση.    Η Ελπίδα Σταθάτου στις Κάνες (2019) σε συζήτηση γύρω από το Breaking Through The Lens, μαζί με τη συνεργάτιδά της Ελι Ετκεν.  ● Μίλησέ μας λίγο για το Breaking Through The Lens. Τι έχετε καταφέρει, πώς ξεκίνησε, για ποιο λόγο/αφορμή;Το BTTL είναι ένας μη κερδοσκοπικός οργανισμός για σκηνοθέτιδες, τον οποίο ιδρύσαμε μαζί με άλλες δύο συνεργάτιδες και φίλες μου κατά την περίοδο του κινήματος MeToo. Τη συγκεκριμένη περίοδο υπήρχαν πάρα πολλές συζητήσεις για το πόσο δύσκολο είναι να είσαι εργαζόμενη σε έναν τόσο ανδροκρατούμενο χώρο και να μπορείς να κάνεις όλες τις συζητήσεις και τις συναντήσεις σου σε ασφαλές πλαίσιο.Θελήσαμε λοιπόν να κάνουμε κάτι πιο στοχευμένο σε δράση και ειδικά στην πιο δύσκολη εκ των συζητήσεων, αυτή της χρηματοδότησης. Τι κάνουμε λοιπόν: επιλέγουμε (μέσα από ψηφοφορία από τρίτους) 10 ταινίες από σκηνοθέτιδες και τις φέρνουμε σε επαφή σε ένα ασφαλές περιβάλλον με χρηματοδότες. Αυτό έχει γίνει ήδη δύο φορές, στο Φεστιβάλ των Κανών και στο TIFF του Τορόντο.● Είστε ηθοποιός. Τώρα οι παραστάσεις γίνονται διαδικτυακά... Με έναν τουλάχιστον ειρωνικό τρόπο θα μπορούσε να πει κάποιος ότι τον τελευταίο χρόνο (και δεν ξέρω αν τελικά θα υπάρξει ουσιαστική αντιστροφή ακόμη και μετά το τέλος των σκληρών λοκντάουν) μοιάζει σαν να είμαστε όλοι και θεατές και ηθοποιοί σε διαδικτυακές ζωές.Πράγματι είμαστε όλοι θεατές ενός παγκόσμιου φαινομένου, το οποίο έχει επηρεάσει ήδη σε τεράστιο βαθμό τις ζωές μας και δεν ξέρουμε ακόμα τι επέρχεται. Εύχομαι η πανδημία να γίνει αφορμή για επανεκκίνηση και επαναπροσδιορισμό σε ατομικό αλλά και κοινωνικό επίπεδο... Οσο για τις διαδικτυακές παραστάσεις, πιστεύω ότι ο κόσμος θα θέλει πάντα να μας βλέπει διά ζώσης, αλλά μέχρι οι συνθήκες να το επιτρέψουν είναι καθήκον όλων μας να κρατήσουμε το θέατρο ζωντανό. Και για να επιβιώσει το θέατρο πρέπει πρώτα να επιβιώσουν οι ηθοποιοί του.",2021-04-04 22:57
https://www.efsyn.gr/ellada/koinonia/309869_mparaz-kinitopoiiseon-sto-plaisio-tis-deth,Μπαράζ κινητοποιήσεων στο πλαίσιο της ΔΕΘ,"«Αστακός» η Θεσσαλονίκη που φρουρείται από 5.500 αστυνομικούς. Συγκεντρώσεις διαμαρτυρίας από φορείς, σωματεία, εργατικά συνδικάτα και πολιτικά κόμματα. Κυκλοφοριακές ρυθμίσεις σε ισχύ.","Δυναμικές συγκεντρώσεις διαμαρτυρίας είναι προγραμματισμένες για σήμερα, ημέρα που ο πρωθυπουργός Κυριάκος Μητσοτάκης θα βρίσκεται στη Θεσσαλονίκη για τη Διεθνή Έκθεση.Το μπαράζ κινητοποιήσεων άνοιξαν, με συμβολική διαμαρτυρία έξω από την κεντρική είσοδο του Διεθνούς Εκθεσιακού Κέντρου της Θεσσαλονίκης, μέλη της Ένωσης Αστυνομικών Υπαλλήλων Θεσσαλονίκης.Κρατώντας πανό, ζήτησαν να ικανοποιηθούν μία σειρά από αιτήματά τους, όπως η ενίσχυση αστυνομικών υπηρεσιών της πόλης με προσωπικό και υλικοτεχνικό εξοπλισμό.ΑΔΕΔΥ, εργατικά συνδικάτα, ΠΑΜΕ, φεμινιστικές και ΛΟΑΤΚΙ+ οργανώσεις, συλλογικότητες, εργαζόμενοι κ.ά. θα πάρουν τη σκυτάλη το απόγευμα πλημμυρίζοντας το κέντρο της πόλης τη στιγμή που η δυσαρέσκεια των πολιτών κατά της κυβέρνησης για μια σειρά θεμάτων (πανδημία, οικονομία, πυρκαγιές, ανατιμήσεις κ.ά.) κλιμακώνεται.Το πρόγραμμα των κινητοποιήσεων     ΜΟΤΙΟΝΤΕΑΜ/ΓΙΩΡΓΟΣ ΚΩΝΣΤΑΝΤΙΝΙΔΗΣ  Στις 18:00: Άγαλμα Βενιζέλου: ΑΔΕΔΥ – ΕΔΟΘ Εργατικά Συνδικάτα και Συντονιστικό Πρωτοβάθμιων Σωματείων, Επιτροπών Αγώνα και Εργαζόμενων Νοσοκομείων Στις 18:00: ΧΑΝΘ: Σωματεία της δύναμης του ΠΑΜΕ – ΚΚΕ Καμάρα: εξωκοινοβουλευτική Αριστερά και αντεξουσιαστικός χώρος -αυτόνομα φοιτητικά σχήματα ΑΠΘ Στις 17:30: Στο μνημείο Λαμπράκη από τον ΣΥΡΙΖΑ – Προοδευτική ΣυμμαχίαΣτις 18:00: Συντριβάνι: Γυναικείες, φεμινιστικές, ΛΟΑΤΚΙ+ συλλογικότητες Στις 18:00: Εγνατία και Αγ. Σοφίας: ΟΚΔΕ, Επιτροπή Αγώνα ΔιανομέωνΣτις 17:00: Στον Λευκό Πύργο κάλεσμα για διαμαρτυρία κατά του υποχρεωτικού εμβολιασμούΤα αιτήματαΌπως αναφέρει στην ανακοίνωσή της η ΑΔΕΔΥ, «οι εργαζόμενοι στο δημόσιο τομέα λένε ""όχι"" στην ιδιωτικοποίηση της επικουρικής ασφάλισης». Αιτήματά τους είναι τα εξής:Λήψη μέτρων υγιεινής και ασφάλειας στους χώρους εργασίας. Μέτρα στήριξης του Εθνικού Συστήματος Υγείας και των εργαζομένων στον χώρο της Υγείας. Έμπρακτη αναγνώριση του ρόλου των υγειονομικών στην αντιμετώπιση της πανδημίας και άμεση ένταξή τους στα βαρέα και ανθυγιεινά.Κατάργηση του Νόμου για τα εργασιακά (Ν. 4808/21) και της διάταξης του 50%+1 για τη λήψη απόφασης για απεργία. .Διασφάλιση όλων των θέσεων εργασίας. Καμία μείωση των μισθών των εργαζομένων. Κατάργηση της ελαστικής, ενοικιαζόμενης και εκ περιτροπής εργασίας.Προσλήψεις στο Δημόσιο, για να καλυφθούν όλα τα οργανικά κενά με προτεραιότητα στην Υγεία (Παιδεία, Αυτοδιοίκηση, Ασφαλιστικά Ταμεία, Κοινωνικές Υπηρεσίες κτλ).     EUROKINISSI / ΜΙΧΑΛΗΣ ΚΑΡΑΓΙΑΝΝΗΣ  Στα αιτήματα του ΠΑΜΕ, κεντρικά ζητήματα είναι η διευθέτηση του χρόνου εργασίας, ο νόμος για τις διαδηλώσεις και τη συνδικαλιστική δράση, η ιδιωτικοποίηση της επικουρικής ασφάλισης. Στην ανακοίνωσή του το ΠΑΜΕ τονίζει ότι βγαίνει στον δρόμο «ο οδοστρωτήρας των αντιλαϊκών μέτρων που συνθλίβει τη ζωή και τα δικαιώματα της εργατικής τάξης, των εργατικών λαϊκών οικογενειών». Από την πλευρά τους οι οργανώσεις της εξωκοινοβουλευτικής Αριστεράς επισημαίνουν: «Διαδηλώνουμε στη ΔΕΘ Σάββατο 11/9. Να φύγουν οι ά(χ)ριστοι πριν καταστρέψουν τα πάντα! Με μαζικούς και μαχητικούς αγώνες των εργαζομένων και της νεολαίας να τους διώξουμε»Συγκέντρωση θα πραγματοποιήσουνε και πολίτες που αντιτίθενται στους εμβολιασμούς κατά του κορονοϊού, και καλούν στα μέσα κοινωνικής δικτύωσης σε συγκέντρωση στον Λευκό Πύργο, από όπου θα κάνουν πορεία προς τη ΔΕΘ και το συνεδριακό κέντρο «Ι. Βελλίδης». Πρώτο δείγμα Το πρωί του Σαββάτου, ο πρωθυπουργός, κατά το χαιρετισμό του στη γενική συνέλευση της Κεντρικής Ένωσης Επιμελητηρίων, προανήγγειλε μία σειρά παρεμβάσεων και ένα συνολικό πλαίσιο για το πώς η ελληνική κυβέρνηση αντιλαμβάνεται τις μεταρρυθμίσεις.    Επίσκεψη του πρωθυπουργού Κυριάκου Μητσοτάκη στο Διεθνές Εκθεσιακό Κέντρο Θεσσαλονίκης ΜΟΤΙΟΝΤΕΑΜ/ΒΑΣΙΛΗΣ ΒΕΡΒΕΡΙΔΗΣ  Λίγο πριν την κεντρική ομιλία το βράδυ και με το δείκτη τιμών καταναλωτή για το μήνα Αύγουστο να καταγράφει εκρηκτική άνοδο τιμών σε βασικά είδη διατροφής, καύσιμα και ενέργεια ο Κυριάκος Μητσοτάκης ετοιμάζει επιχείρηση «απόδρασης» με ενισχυμένο πακέτο μέτρων και ανακοινώσεις... προεκλογικής χροιάς.Απαγόρευση κυκλοφορίαςΣτο μεταξύ, κυκλοφοριακές ρυθμίσεις είναι σε ισχύ στο πλαίσιο έναρξης και λειτουργίας της 85ης Διεθνούς Έκθεσης Θεσσαλονίκης, των παράλληλων εκδηλώσεων – ομιλιών και των προγραμματισμένων συγκεντρώσεων διαμαρτυρίας-πορειών, στο κέντρο της πόλης.     ΜΟΤΙΟΝΤΕΑΜ/ΒΑΣΙΛΗΣ ΒΕΡΒΕΡΙΔΗΣ  Το Σάββατο (11-09-2021), από ώρα 15.00 σταδιακά, ανάλογα με την εξέλιξη των εκδηλώσεων και μέχρι την ολοκλήρωση αυτών, δεν θα επιτρέπεται η κυκλοφορία όλων των οχημάτων, στις παρακάτω οδούς του κέντρου της πόλης:Λ.Στρατού, από Καυτανζόγλου μέχρι Πλατεία Χ.Α.Ν.Θ.Γ΄ Σεπτεμβρίου, από Μ. Αλεξάνδρου μέχρι Αγίου Δημητρίου.Βασ. Όλγας, από Μ. Μπότσαρη μέχρι Αγίας Τριάδος.Βασ. Γεωργίου, από Αγίας Τριάδος μέχρι Μ. Ανδρόνικου.Λεωφ. Νίκης, καθ’ όλο το μήκος της.Κουντουριώτη, καθ’ όλο το μήκος της.Κων/νου Καραμανλή, από Κατσιμίδη μέχρι Γ΄ Σεπτεμβρίου.Εγνατία, από Λαγκαδά μέχρι Γ΄ Σεπτεμβρίου.Εθν. Αμύνης, από Αγίου Δημητρίου μέχρι Πλατεία Λευκού Πύργου.Τσιμισκή, καθ’ όλο το μήκος της.Αγίου Δημητρίου, από Λαγκαδά μέχρι Στεφάνου Δραγούμη.Αγίας Σοφίας , από Εγνατία μέχρι την πλατεία Αγίας Σοφίας, καθώς και περιμετρικά της πλατείας Αγίας Σοφίας.Π.Μελά , καθ’ όλο το μήκος της.Βενιζέλου , καθ’ όλο το μήκος της.Υπενθυμίζεται η ισχύουσα απαγόρευση στάσης και στάθμευσης στις οδούς Τσιμισκή, Εγνατία και Αγίας Σοφίας, καθώς και στις λεωφόρους Νίκης και Μ.Αλεξάνδρου.► Από ώρα 15.00 του Σαββάτου (11-09-2021) και μέχρι το πέρας των σχετικών εκδηλώσεων, η κυκλοφορία των οχημάτων θα διεξάγεται, από Ανατολικά προς Δυτικά της πόλης μέσω των οδών Κατσιμίδη – Περιφερειακής οδού – Αγ. Δημητρίου (όσο οι συνθήκες το επιτρέπουν) – Ολυμπιάδος και από Δυτικά προς Ανατολικά της πόλης μέσω των οδών 26ης Οκτωβρίου – Λαγκαδά και Περιφερειακής οδού, καθώς και από την Αγίου Δημητρίου, όσο οι συνθήκες το επιτρέπουν.",2021-09-11 14:19
https://www.efsyn.gr/ellada/koinonia/298419_horis-synainesi-einai-biasmos,Χωρίς συναίνεση είναι βιασμός,"Σοφία Μπεκατώρου, Ζέτα Δούκα, Σπύρος Μπιμπίλας, Κλειώ Παπαπαντολέων, Γιώργος Γεραρής και Μαριλένα Παναγιωτοπούλου απευθύνουν ανοιχτή επιστολή στον υφυπουργό Δικαιοσύνης, ζητώντας να μη στείλει η πολιτεία μήνυμα ατιμωρησίας της σεξουαλικής κακοποίησης.","Πολλαπλασιάζονται οι αντιδράσεις για την πρόθεση της Επιτροπής Παρακολούθησης του Νέου Ποινικού Κώδικα να απαλείψει τον όρο «χωρίς τη συναίνεση του θύματος» σε περιπτώσεις εξαναγκασμού σε σεξουαλική πράξη. Πρόκειται για το άρθρο 336, παράγραφος 4 του Ποινικού Κώδικα («Οποιος επιχειρεί γενετήσια πράξη χωρίς τη συναίνεση του παθόντος τιμωρείται με κάθειρξη έως δέκα έτη»), που ισχύει από την 1η Ιουλίου 2019 και μάλιστα για μια διάταξη για την οποία είχαν επιμείνει και βουλευτές της Ν.Δ.Η τροποποίηση της επίμαχης διάταξης έγινε γνωστή από δημοσιεύματα-διαρροές του υπουργείου Δικαιοσύνης (το οποίο σύστησε την Επιτροπή Παρακολούθησης του Π.Κ.) και ακολούθησε διάψευσή της από την ίδια πηγή.Ωστόσο, δεν έχει υπάρξει μέχρι στιγμής επίσημη τοποθέτηση για ένα τόσο σοβαρό ζήτημα, για το οποίο απευθύνουν ανοιχτή επιστολή στον υφυπουργό Δικαιοσύνης η ολυμπιονίκης Σοφία Μπεκατώρου, που συγκλόνισε το πανελλήνιο με την καταγγελία για σεξουαλική κακοποίησή της και άνοιξε τον ασκό του Αιόλου για το ελληνικό #metoo, η ηθοποιός Ζέτα Δούκα που έχει καταγγείλει λεκτική και ψυχολογική βία από τον Γιώργο Κιμούλη, ο πρόεδρος του Δ.Σ. του Σωματείου Ελλήνων Ηθοποιών Σπύρος Μπιμπίλας, οι δικηγόροι Γιώργος Γεραρής και Κλειώ Παπαπαντολέων και η δραματολόγος / μεταφράστρια Μαριλένα Παναγιωτοπούλου.Στη Σύμβαση της Κωνσταντινούπολης εστιάζει και ο ΣΥΡΙΖΑ-Π.Σ. και 47 βουλευτές και βουλεύτριες υπέβαλαν στους υπουργούς Δικαιοσύνης, Εργασίας και Κοινωνικών Υποθέσεων ερώτηση και αίτηση κατάθεσης του πορίσματος της Νομοπαρασκευαστικής Επιτροπής προκειμένου να λάβουν γνώση αυτού καθώς και των προθέσεων του υπουργού Δικαιοσύνης ως προς την αποδοχή ή μη της απαλοιφής της συναίνεσης.«Η πιθανή αποδοχή εκ μέρους του κ. Τσιάρα και της κ. Συρεγγέλα της πρότασης της Επιτροπής συνιστά οπισθοχώρηση και θα επιβεβαιώσει για ακόμη μία φορά τον τρόπο που αντιλαμβάνονται την ισότητα των φύλων και την αντιμετώπιση της βίας κατά των γυναικών», αναφέρουν.Αναλυτικά η επιστολήΠρος Υφυπουργό Δικαιοσύνης κ. Γ. ΚώτσηραΑξιότιμε κ. ΥφυπουργέΜε το από 19-3-21 υπόμνημα που σας υποβάλαμε κατά τη διάρκεια της μεταξύ μας συνάντησης, ζητήσαμε την ολόπλευρη ενίσχυση της προστασίας των θυμάτων σεξουαλικής κακοποίησης. Καταθέσαμε συγκεκριμένες και στοχευμένες προτάσεις ώστε να διασφαλίζεται η έννομη προστασία των προσώπων αυτών και να τιμωρηθούν εγκλήματα τα οποία στην πλειονότητά τους μένουν -δυστυχώς- στην αφάνεια.Όλο αυτό το διάστημα είχαμε την πεποίθηση και τις διαβεβαιώσεις ότι η Πολιτεία θα ανταποκρινόταν θετικά. Το ίδιο ελπίζει και το σύνολο της ευαισθητοποιημένης κοινής γνώμης. Ωστόσο, προς μεγάλη μας έκπληξη, τις τελευταίες ημέρες δημοσιοποιούνται αντίθετες πληροφορίες σχετικά με τις επικείμενες τροποποιήσεις του Ποινικού Κώδικα. Εάν επαληθευτούν, θα σημάνουν δραματική διττή υποχώρηση όσον αφορά την προστασία των δικαιωμάτων του ανθρώπου στη χώρα μας: αφενός, περαιτέρω αποδυνάμωση της προστασίας των θυμάτων τέτοιων εγκλημάτων και, αφετέρου, σαφές μήνυμα ατιμωρησίας προς τους δράστες.Μια τέτοια εξέλιξη έχει και διεθνή διάσταση, καθώς εκθέτει πολλαπλώς τη χώρα μας: η προτεινόμενη εξάλειψη του στοιχείου της «συναίνεσης» από την παράγραφο 4 του άρθρου 336 ΠΚ περί βιασμού, με μείωση μάλιστα της ποινής, συνιστά ουσιαστικά σιωπηρή απόσυρση της χώρας μας από τη Σύμβαση της Κωνσταντινούπολης για την πρόληψη και την καταπολέμηση της βίας κατά των γυναικών. Μια τέτοια επιλογή κινείται στην απολύτως αντίθετη κατεύθυνση από τις θεσμικές εξελίξεις στον Ευρωπαϊκό χώρο αλλά και από τις αποφάσεις του Ευρωπαϊκού Δικαστηρίου Δικαιωμάτων του Ανθρώπου, σύμφωνα με τη νομολογία του οποίου παύει πλέον να θεωρείται απαραίτητο στοιχείο του βιασμού ο εξαναγκασμός και η βία αλλά αρκεί η έλλειψη συναίνεσης εκ μέρους του θύματος.Σύμφωνα με δημοσιεύματα των ημερών, η απάλειψη του όρου «χωρίς τη συναίνεση του παθόντος» προτείνεται λόγω της αποδεικτικής δυσχέρειας που παρουσιάζει η απόφανση επί του στοιχείου της συναίνεσης. Θα ήταν όμως πραγματικά ολέθριο η θεσμική απάντηση της Πολιτείας στο κίνημα #metoo να είναι η κατάργηση αδικημάτων ως «δυσαπόδεικτων». Θα δινόταν έτσι ένα σήμα αποτροπής από την καταγγελία, θα οξυνόταν το αίσθημα ντροπής και ενοχής του θύματος. Εν ολίγοις, η Πολιτεία θα έστελνε ένα μήνυμα ατιμωρησίας των αδικημάτων αυτών. Η αποδεικτική δυσχέρεια, η οποία διατρέχει συνολικά τα αδικήματα κατά της γενετήσιας ελευθερίας, δεν μπορεί να είναι λόγος για την κατάργησή τους.Αντίθετα, είναι λόγος για να ενισχυθούν οι δομές προστασίας των θυμάτων, ανηλίκων και ενηλίκων, με την εφαρμογή επιτέλους του νόμου για τα «Σπίτια του Παιδιού» (Ν. 4478/2017), την τροποποίηση της διάταξης του άρθρου 228 του Κώδικα Ποινικής Δικονομίας ώστε να περιλαμβάνει και την κατάθεση ενήλικων θυμάτων πράξεων προσβολής της γενετήσιας ελευθερίας, την επιμόρφωση αστυνομικών, δικαστών κτλ, με λίγα λόγια τη δημιουργία όρων και προϋποθέσεων επαρκών ώστε τα θύματα, έγκαιρα, με ασφάλεια και αξιοπρέπεια να προσφεύγουν στη δικαιοσύνη.Περαιτέρω, φαίνεται τελείως ακατανόητη και αποκαρδιωτική η προτεινόμενη μείωση του πλαισίου ποινής για τον ομαδικό βιασμό, ένα από τα πλέον ειδεχθή εγκλήματα, βαρύτατης κοινωνικοηθικής απαξίας, το οποίο διαλύει τα θύματα με τρόπο ανεπανόρθωτο για το υπόλοιπο της ζωής τους.Τέλος, ενώ φαίνεται να έχουν γίνει κάποιες ουσιαστικές κινήσεις προς τη σωστή κατεύθυνση ως προς τα ζητήματα της έναρξης παραγραφής μετά την ενηλικίωση του θύματος και της αυτεπάγγελτης δίωξης (κατάργηση της έγκλησης) όσον αφορά όλα τα αδικήματα κατά της γενετήσιας ελευθερίας ανηλίκων, οι σχετικές ρυθμίσεις θεωρούμε πως πρέπει να επεκταθούν και να ενισχυθούν έτι περαιτέρω κατά τους τρόπους που έχουμε αναλυτικά εκθέσει στο υπόμνημά μας, μαζί με άλλες επιμέρους προτάσεις μας που αφορούν και αυτές πολύ σημαντικά ζητήματα, οι οποίες ομοίως δεν φαίνεται να έχουν εισακουστεί. Ως προς τα παραπάνω επιφυλασσόμαστε να επανέλθουμε άμεσα με νέα επιστολή.Αξιότιμε κ. Υφυπουργέ, ειλικρινώς ελπίζουμε ότι οι πληροφορίες και τα δημοσιεύματα των ημερών δεν ανταποκρίνονται στην πραγματικότητα. Ελπίζουμε ακόμα ότι το Υπουργείο σας θα σκεφτεί σοβαρά τις παρεμβάσεις στις οποίες τελικώς θα προβεί, οι οποίες θα έχουν και τεράστιο συμβολικό βάρος, όποια κατεύθυνση και εάν ακολουθήσουν. Να είστε βέβαιος ότι η κοινωνία των πολιτών και η κοινή γνώμη θα στηρίξει κάθε θετική προς τα θύματα κίνηση, ενώ αντίθετα θα αντιμετωπίσει πολύ αρνητικά, ειδικά στο πλαίσιο αυτής της συγκυρίας, κάθε κίνηση που θα αποδυνάμωνε τα θύματα και θα έδειχνε ανοχή προς τους θύτες.Πέμπτη, 10 Ιουνίου 2021Μετά τιμήςΓιώργος Γεραρής, ΔικηγόροςΖέτα Δούκα, Ηθοποιός / Πρόεδρος ΜΚΟ ΑΝΑΣΑΣοφία Μπεκατώρου, Αθλήτρια / ΟλυμπιονίκηςΣπύρος Μπιμπίλας, Ηθοποιός / Πρόεδρος ΔΣ ΣΕΗΜαριλένα Παναγιωτοπούλου, Δραματολόγος / ΜεταφράστριαΚλειώ Παπαπαντολέων, Δικηγόρος",2021-06-15 11:48
https://www.efsyn.gr/stiles/apopseis/295083_eyflekti-yli-koinonikon-sygkroyseon-kai-adiexodon-entaseon,Εύφλεκτη ύλη κοινωνικών συγκρούσεων και αδιέξοδων εντάσεων,Η κυβέρνηση ανοίγει τον δρόμο σε δικαστικές αντιδικίες με ένα νόμο αντεργατικό αλλά πολλαπλώς ευάλωτο στον διάχυτο δικαστικό έλεγχο συνταγματικότητας.,"Ενώ στην εποχή μας η οικονομική κρίση οξύνεται, η κυβέρνηση μεταφέρει τις εργασιακές σχέσεις στο πεδίο του ανεξέλεγκτου οικονομικού ανταγωνισμού. Ημερομίσθια, μισθοί και ωράρια εργασίας, εκτίθενται στις συνεχείς πιέσεις της μείωσης του επιχειρηματικού κόστους αλλά και των αναδιαρθρώσεων που θα προκύπτουν λόγω της ταχύτατης εισόδου της ρομποτικής στην παραγωγή.Από την άλλη, οι διακηρύξεις για την τόνωση της αίσθησης ευθύνης στην τήρηση μέτρων προστασίας και αποτροπής της εξάπλωσης των μεταλλασσόμενων κορονοϊών, αναιρούνται από την κάμψη του ρυθμισμένου ωραρίου των οκτώ, κατ’ ανώτατο όριο, ωρών εργασίας και την χρονική του επέκταση ακόμη και σε δεκατρείς ώρες ημερησίως. Κι όλα αυτά, επιδεινώνονται όταν η επιστημονική κοινότητα προειδοποιεί ότι η αναχαίτιση των επιδημιών, πέραν της ελεύθερης διάθεσης των εμβολίων, απαιτεί την ενίσχυση της αίσθησης της κοινής ευθύνης, την αντιμετώπιση των κοινωνικών αποκλεισμών, τη βελτίωση των συνθηκών ζωής.Ομως, αντί μιας σχεδιασμένης αντιμετώπισης των κοινωνικών προβλημάτων που ραγδαία αναδύονται, η κυβέρνηση έχει αποδράσει από την ευθύνη για τη διασφάλιση θεμελιωδών δικαιωμάτων που το Σύνταγμα έχει αναθέσει στην πολιτεία. Η διάρρηξη των οποίων συνοδεύεται πάντα με αυταρχικά μέτρα, απονεύρωση δημοκρατικών λειτουργιών, περιορισμό και αποδυνάμωση θεσμών κοινωνικής αυτενέργειας.Το 1990, το σύνολο των πολιτικών δυνάμεων κατήργησε τον επί 35 χρόνια απεργοκτόνο νόμο 3239/55 της αναγκαστικής διαιτησίας, εισήγαγε τις ελεύθερες συλλογικές διαπραγματεύσεις, εφάρμοσε τις Διεθνείς Συμβάσεις Εργασίας τις οποίες η Ελλάδα παραβίαζε. Συντελέστηκε τότε το μοναδικό στην ιστορία επίτευγμα της υπερψήφισης από όλες τις πτέρυγες της Βουλής ενός νόμου που προώθησε τον πιο προοδευτικό μετασχηματισμό του δημοκρατικού πολιτεύματος, στο πεδίο των κοινωνικών διεργασιών και της διαπαιδαγωγικής επίτευξης συγκλίσεων με ελεύθερες συλλογικές διαπραγματεύσεις, δυνάμεων που εκπροσωπούν αντίπαλα κοινωνικά συμφέροντα.Σε όλη την προηγούμενη ταραγμένη περίοδο θεσμικής ανηλικότητας της δημοκρατίας μας, η συλλογική διαπραγμάτευση παρέμενε αποκλεισμένη στον προθάλαμο των εντάσεων, με εκατοντάδες χιλιάδες ωρών απεργίας και κοινωνικών συγκρούσεων και με αίτημα την έναρξη διαλόγου για τη ρύθμιση όρων αμοιβής και εργασίας, που σχεδόν ποτέ δεν άρχιζε. Η μειοψηφική κυβέρνηση Μητσοτάκη, επέλεξε την επέτειο των 200 ετών από την επανάσταση του 1821, για να διαγράψει τώρα από την κοινοβουλευτική ιστορία της χώρας το μοναδικό παράδειγμα εθνικής-πολιτικής ομοψυχίας και κοινωνικής ειρήνευσης που στηρίχτηκε στον διάλογο και στην κατά το δυνατόν δικαιότερη στάθμιση εργασιακών αιτημάτων και αναγκών.Προτείνει και θέλει να ψηφίσει, ένα ψευδώνυμο «εργασιακό» νομοσχέδιο που παράγει εύφλεκτη ύλη για την πυροδότηση κοινωνικών συγκρούσεων και αδιέξοδων εντάσεων με παραλυτικές συνέπειες για τη λειτουργία της οικονομίας, με νόθευση του υγιούς ανταγωνισμού μεταξύ επιχειρήσεων επιμέρους κλάδων. Ενα εργασιακό νομοσχέδιο από το οποίο απουσιάζει οποιαδήποτε μέριμνα για τους εργαζόμενους.Νομοσχέδιο που καταργεί προστατευτικές διατάξεις κατά των απολύσεων, επεκτείνει τα ρυθμισμένα επί δεκαετίες χρονικά όρια εργασίας, επιδεινώνει τις συνθήκες εργασίας, αλλοιώνει θεμελιακές παραμέτρους για την υγιεινή και ασφάλεια στην εργασία, αφαιρεί από το εργατικό δίκαιο τον προστατευτικό χαρακτήρα που άρχισε να διαμορφώνεται προοδευτικά από το 19ο αιώνα, και πλήττει στην αφετηρία γέννησής του το δικαίωμα ίδρυσης και ένταξης σε συνδικαλιστικές οργανώσεις.Η κυβέρνηση Μητσοτάκη θα είναι πλέον υποχρεωμένη να απαντάει η ίδια, αντί των εργοδοτών, σε προτάσεις των συνδικάτων για ρύθμιση των αμοιβών. Και τούτο διότι με το νομοσχέδιο αφαιρούνται από την Εθνική Γενική Συλλογική Σύμβαση Εργασίας οι αρμοδιότητες για τον προσδιορισμό των κατώτατων μισθών και ημερομισθίων, νεκρανασταίνεται η αναγκαστική διαιτησία με την παράλληλη απαγόρευση του δικαιώματος απεργίας όπως όριζε 66 χρόνια πριν ο κατηργημένος ως αντισυνταγματικός νόμος 3239/55.Η έλλειψη ελεύθερων συλλογικών διαπραγματεύσεων οδηγεί τις απεργίες στο Μαξίμου και στα υπουργεία. Οπως παλιά. Πολύ παλιά. Προφανώς, το νομοσχέδιο αυτό θα εισαχθεί προς ψήφιση με πολλές διορθώσεις. Οχι μόνο λόγω της προχειρότητας των διατάξεων του νομοσχεδίου, όπως η παραπομπή στο νόμο για την προστασία των εγκύων εκεί που γίνεται λόγος για την απόλυση συνδικαλιστών.Η παροιμιώδης προχειρότητα εξηγείται από τον κακοποιητικό οίστρο που διεγείρεται όποτε αυτή η κυβέρνηση αναμετριέται με δικαιώματα των απλών, των φτωχών, των ανθρώπων που δεν ανήκουν στην κοινωνική ελίτ. Οπως εξηγείται και η ιδεολογική επίθεση σε δημοκρατικές κατακτήσεις συνταγματικής περιωπής. Αποκαλυπτική από αυτή την άποψη είναι η μη συμπερίληψη της καταχρηστικής άσκησης του εργοδοτικού δικαιώματος στους λόγους ακυρότητας της καταγγελίας των συμβάσεων εργασίας των οποίων η δικαστική διάγνωση οδηγεί υποχρεωτικά στην επαναπασχόληση του εργαζόμενου.Ασέβεια προδίδει, στην απόδοση ουσιαστικής δικαιοσύνης, η πρωτοφανής διάταξη (άρθρο 65 2) ότι «αν ο απολυθείς εργαζόμενος αποδείξει ενώπιον δικαστηρίου […] ότι η απόλυσή του είναι άκυρη, εναπόκειται στον εργοδότη να αποδείξει ότι η απόλυση είναι έγκυρη». Δυο αλήθειες, σε αντίθεση μεταξύ τους, δεν είναι νοητές. Εδώ ο εργαζόμενος αποδεικνύει το δίκιο του αλλά ο εργοδότης επιβάλλει το δικό του.Η κυβέρνηση ανοίγει τον δρόμο σε δικαστικές αντιδικίες με ένα νόμο αντεργατικό αλλά πολλαπλώς ευάλωτο στον διάχυτο δικαστικό έλεγχο συνταγματικότητας. Εναν νόμο ανοιχτό σε τεχνάσματα εξαπάτησης, όπως συμβαίνει με το προβλεπόμενο στο άρθρο 75 δικαίωμα του εργοδότη να δηλώνει ακόμη και εκπρόθεσμα, έπειτα από τυχόν έλεγχο, την απασχόληση, την υπερωρία, την ύπαρξη εργασιακής αδήλωτης σύμβασης.Οι κυβερνητικές τυμπανοκρουσίες για την ψηφιακή κάρτα εργασίας και την ίδρυση ανεξάρτητης αρχής κρύβουν την πιο ηχηρή απάτη. Χωρίς ντροπή ξεπέταξαν και το μεγάλο πρόβλημα της σεξουαλικής παρενόχλησης. Ο κατά τα άλλα συγκινημένος, υποστηρικτής του κινήματος #MeToo, πρωθυπουργός, αντί να ρυθμίσει νομοθετικά μέτρα προστασίας των θυμάτων αλλά και μέτρα πρόληψης και αποτροπής παρενοχλήσεων, όπως συνέστησε η Ευρωπαϊκή Επιτροπή, εισηγείται ένα «πουκάμισο αδειανό», χωρίς πρακτική αξία. Ομως όλα στη ζωή κρίνονται για όλους.*Πρώην υφυπουργός Εργασίας και Κοινωνικών Ασφαλίσεων",2021-05-23 10:32
https://www.efsyn.gr/ellada/koinonia/299411_sexoyalika-paratragoyda,Σεξουαλικά παρατράγουδα,Καταγγελίες για αποπλάνηση ανήλικων σπουδαστριών από καθηγητή ο οποίος διδάσκει ακόμη στο Ωδείο.,"«Φάλτσα» στο Κρατικό Ωδείο Θεσσαλονίκης, με καταγγελλόμενη σεξουαλική παρενόχληση από καθηγητή και αποπλάνηση ανήλικων σπουδαστριών! Στα χέρια του εισαγγελέα η υπόθεση που βρισκόταν υπό διερεύνηση περίπου ένα χρόνο από τις Αρχές. Απόπειρα συγκάλυψης καταλογίζουν οι καταγγέλλουσες στη διοίκηση του ωδείου, που μόλις τώρα καλεί για εξηγήσεις τα... ανήλικα, χωρίς τους γονείς τους ή την παρουσία δικηγόρου. Πρόκειται στην ουσία για ανταπόκριση κάποιων σπουδαστριών στο κίνημα metoo, αφού, σύμφωνα με τις καταγγελίες, η νοσηρή αυτή ιστορία ξεκινά πριν από σχεδόν 12 χρόνια. Ωστόσο, ο εν λόγω καθηγητής διδάσκει ακόμη στο Κρατικό Ωδείο Θεσσαλονίκης.Ο δικηγόρος Κωνσταντίνος Μορτόπουλος, που χειρίζεται την υπόθεση εκ μέρους των κοριτσιών, ανέφερε στην «Εφ.Συν.» ότι μία από τις κοπέλες αποπλανήθηκε όταν ήταν ακόμη ανήλικη, ενώ μία άλλη από τις τέσσερις συνολικά που έχουν εμφανιστεί έως τώρα, είναι σήμερα μόλις 15 ετών! Η 26χρονη εντολέας του, από την οποία άρχισε να ξετυλίγεται το κουβάρι αυτής της σκοτεινής ιστορίας, απευθύνθηκε στη Δικαιοσύνη πριν από περίπου ένα χρόνο, επηρεασμένη από το κίνημα metoo και τις αποκαλύψεις της Σοφίας Μπεκατώρου. Ηταν, όπως λέει, μόλις 15 ετών, σπουδάστρια του Κρατικού Ωδείου Θεσσαλονίκης, όταν ο καταγγελλόμενος καθηγητής την πλησίασε και άρχισε να τη φλερτάρει έντονα. Τελικά την έπεισε να συνάψει μαζί του ερωτική σχέση αν και ήταν ανήλικη!«Ολο αυτό κράτησε ένα χρόνο και έληξε η σχέση γιατί μου ζητούσε επίμονα να ολοκληρώσουμε... Εγώ δεν ενέδωσα ποτέ ούτε υπέκυψα σε ερωτικές απαιτήσεις. Εκανα πέντε χρόνια ψυχοθεραπεία και με αφορμή το κίνημα #metoo βρήκα το θάρρος για να μιλήσω και να προστατέψω και τις άλλες κοπέλες», δήλωσε η ίδια. Μάλιστα, όπως λέει, όταν ζήτησε από τον καθηγητή να διακόψουν, εκείνος την εξύβρισε χυδαία και της δημιούργησε πολύ μεγάλη ένταση, με αποτέλεσμα να διακόψει τη φοίτησή της.Κατά τη διερεύνηση της υπόθεσης από τον δικηγόρο της, προέκυψαν άλλες τρεις κοπέλες, δύο ενήλικες και μία ακόμη ανήλικη (14 ετών) που, όπως υποστηρίζουν, έπεσαν θύματά του. Η σχετική μηνυτήρια αναφορά κατατέθηκε πέρυσι στην Εισαγγελία Θεσσαλονίκης που παρήγγειλε τη διενέργεια προκαταρκτικής εξέτασης παρότι τα αδικήματα για την υπόθεση της 26χρονης έχουν παραγραφεί. Στην πορεία όμως προέκυψαν και τα άλλα θύματα... Σήμερα, η ποινική διερεύνηση έχει ολοκληρωθεί και ο φάκελος της υπόθεσης βρίσκεται στα χέρια του εισαγγελέα προκειμένου να προτείνει αρχειοθέτηση ή παραπομπή σε δίκη, πράγμα που οι κοπέλες ελπίζουν ότι θα συμβεί.Οπως έγινε γνωστό, η υπόθεση έχει φτάσει και στο υπουργείο Παιδείας, με τον υφυπουργό Νίκο Γιατρομανωλάκη να τη χειρίζεται. Την ίδια ώρα, ωστόσο, καταγγέλλεται «χλιαρή αντίδραση» από τη διοίκηση του Κρατικού Ωδείου. Οπως ανέφερε στην «Εφ.Συν.» ο δικηγόρος κ. Μορτόπουλος, «μολονότι τα γεγονότα τέθηκαν από τον Μάρτιο υπόψη της διοίκησης του ωδείου, δεν διενεργήθηκε καμία ΕΔΕ ούτε κινήθηκε κάποια διαδικασία έρευνας, ούτε τέθηκε ο καταγγελλόμενος σε διαθεσιμότητα. Αντιθέτως, καλούν τα κορίτσια-θύματα να καταθέσουν μόνα τους στο Δ.Σ. και μάλιστα και την ανήλικη χωρίς τους γονείς της, παρότι κάτι τέτοιο πάσχει νομιμότητας».Χθες το απόγευμα το Κρατικό Ωδείο Θεσσαλονίκης σε ανακοίνωσή του ανέφερε ότι το διοικητικό συμβούλιο θα διερευνήσει περαιτέρω τις καταγγελίες και αναλόγως θα αποφασίσει για την ανανέωση ή μη της συνεργασίας με τον καθηγητή. Τονίζει ότι διαβίβασε την καταγγελία της πρώτης μαθήτριας στις 26/3/2021 στην εισαγγελέα Πρωτοδικών. Στις 29/4/2021 δέχτηκε δεύτερη καταγγελία από διαφορετική μαθήτρια την οποία επίσης διαβίβασε στις 15/6/2021 στην Εισαγγελία. Αξίζει να σημειωθεί πως δύο ακόμα απόφοιτες του Κρατικού Ωδείου επικοινώνησαν με τη διεύθυνση για να υποστηρίξουν την αλήθεια της πρώτης καταγγελίας.Ωστόσο, το διοικητικό συμβούλιο του ΚΩΘ αποφάσισε, όπως αναφέρεται στην ανακοίνωσή του, να διερευνήσει περαιτέρω τις καταγγελίες και «θα προβεί σε εξέταση των εμπλεκόμενων μερών».Η δίκη για τον μαιευτήρα-καθηγητή του ΤΕΙ     EUROKINISSI/ΣΩΤΗΡΗΣ ΔΗΜΗΤΡΟΠΟΥΛΟΣ  Στο μεταξύ αύριο, μετά αρκετές αναβολές, πρόκειται να γίνει η δίκη μαιευτήρα-καθηγητή της Μαιευτικής Σχολής του ΤΕΙ Σίνδου που κατηγορείται για σεξουαλική παρενόχληση φοιτητριών. Σύμφωνα με τις καταγγελίες, εκμεταλλευόταν την εξουσία που του παρείχε η θέση του και καλούσε τις φοιτήτριες για δωρεάν εξέταση κατά τη διάρκεια της οποίας τις παρενοχλούσε φορτικά (στη δικογραφία αναφέρονται λεπτομέρειες).«Περιστατικά σαν αυτά μας εξοργίζουν», αναφέρουν μεταξύ άλλων γυναικείες συλλογικότητες που καλούν σε συγκέντρωση αλληλεγγύης στα θύματα το πρωί της Πέμπτης στα δικαστήρια Θεσσαλονίκης.",2021-06-23 09:20
https://www.efsyn.gr/nisides/304751_o-politismos-den-prepei-na-ehei-stegana,«Ο πολιτισμός δεν πρέπει να έχει στεγανά»,"«Ο κόσμος έχει ανάγκη να πάει σινεμά, σε μια συναυλία, σε ένα θέατρο και να το μοιραστεί. Είναι βασικό συστατικό της τέχνης αυτό. Με την πανδημία βγήκε μπροστά η ανάγκη της συνάθροισης. Τα μάτια σου να συμπαρασύρουν τα μάτια άλλων και το αντίστροφο. Ευτυχώς έγινε και το κίνημα Support Art Workers, το οποίο έπρεπε να γίνει. Πέρα από το #metoo, το οποίο σαφέστατα ήταν σημαντικό, άρχισε να μπαίνει στα σκαριά μια άλλη εργατική δεοντολογία»","Αυτό το καλοκαίρι ο Ακης Σακελλαρίου ερμηνεύει τον Διόνυσο στις «Βάκχες» του Ευριπίδη για δεύτερη φορά στην πορεία του. Η πρώτη ήταν στην εμβληματική, ιστορική για το ελληνικό θέατρο παράσταση του Θεόδωρου Τερζόπουλου, πριν από 35 χρόνια. Φέτος, είναι υπό την καθοδήγηση της Νικαίτης Κοντούρη.Από τους πλέον προικισμένους ηθοποιούς της γενιάς του, ο Ακης Σακελλαρίου τα δοκίμασε και τα έκανε όλα: από την ομάδα της Ρούλας Πατεράκη και το Θέατρο Αττις στην καθοριστική πρώτη περίοδο του Αμόρε, αλλά και σε μεγάλα εμπορικά σχήματα και επιτυχημένα σίριαλ στην τηλεόραση. Πριν από λίγα χρόνια, μια μεγάλη περιπέτεια υγείας τον έκανε να αναθεωρήσει τη στάση του προς τη ζωή και την τέχνη. Ο άνθρωπος που κάποτε χαρακτηρίστηκε «ο Ελληνας Ντεπαρντιέ», διατρέχει μαζί μας μια καριέρα ιλιγγιώδη και μοναδική.● Δεύτερος Διόνυσος λοιπόν… Εχουν περάσει 35 χρόνια από τον πρώτο, στις εμβληματικές «Βάκχες» του Θεόδωρου Τερζόπουλου.Το βασικό είναι ότι ξυπνάνε μέσα στο σώμα αισθήσεις, εσωτερικές λειτουργίες… Ξυπνάει ένας κόσμος σκοταδιού. Οχι σκοτάδι με την κακή έννοια, αλλά με την έννοια της συγκέντρωσης. Επειδή όλα αυτά τα χρόνια έκανα διαφορετικούς ρόλους, και σπάνια έκανα κάτι με τόση συγκέντρωση. Θέλεις-δεν θέλεις σου βγαίνουν πράγματα τα οποία κι εγώ εξεπλάγην που βγήκαν πάλι. Δεν το περίμενα. Για μας ήταν ένα άνοιγμα. Ημασταν τότε πιτσιρικάδες. Είχαμε και άγνοια του τι κάναμε. Η τωρινή παράσταση είναι διαφορετική. Είναι μια πιο κλασική δουλειά, χωρίς να υπολείπεται σε ενδιαφέρον.● Ο ίδιος ο Διόνυσος έχει ενδιαφέρον. Ο Νίτσε, αναλύοντας την τραγωδία, διέκρινε διονυσιακό και απολλώνιο στοιχείο. Ο ρόλος εκπροσωπεί επί σκηνής το ένα από τα δύο.Πιο πολύ με ενεργοποιεί η σχέση που έχει το διονυσιακό με το θέατρο και τη λειτουργία του. Ο Διόνυσος έχει επικρατήσει ως Θεός του θεάτρου, της υποκριτικής. Αυτού που προσπαθούμε να αναπτύξουμε μέσα από την τέχνη και να ξεφύγει από τα καθημερινά όρια. Λέμε διονυσιασμός και εννοούμε τη βακχεία. Δεν είναι μόνο αυτό. Είναι το χάσιμο της αίσθησης του χρόνου, το χάσιμο των ορίων. Ακόμα και τώρα που σου μιλάω, ξύπνησα το πρωί και κουβαλούσα τη μνήμη της χτεσινής πρόβας. Είναι σαν ένα ταξίδι. Πώς ο Διόνυσος στις «Βάκχες» πήγε από μέρος σε μέρος και κατέληξε στη Θήβα; Ανάλογο είναι το ταξίδι που κάνει ο καθένας ετοιμάζοντας κάποιο ρόλο.● Αν ο Διόνυσος είναι η τέχνη, ο Πενθέας που στέκεται απέναντι τι είναι;Στην παράσταση του Θεόδωρου ήταν το απολλώνιο στοιχείο. Στην εκδοχή της Νικαίτης, όχι τόσο. Αλλά σίγουρα είναι η σκέψη, είναι το ορθολογικό κομμάτι, το πιο συντηρητικό, σίγουρο, τετράγωνο. Ενώ το σχήμα του Διόνυσου είναι σπιράλ, σαφέστατα. Οι Βάκχες είναι η σύγκρουση αυτών των δύο σχημάτων, των δύο θεωριών. Μέσα από τη σύγκρουση αυτή πηγαίνει όλο το ανθρώπινο είδος μπροστά. Ετσι συνέβη και με την πανδημία. Γίνεται ένας σεισμός ή ένα τσουνάμι και διαλύονται τα πάντα.    ● Για το θέατρο και τον πολιτισμό πώς λειτούργησε η πανδημία;Σαφέστατα ανασταλτικά. Βγήκαν στην επιφάνεια ζητήματα που ήταν αναγκαίο να βγουν, αλλά στον τομέα του πολιτισμού ήταν όλα στάσιμα. Ο κόσμος έχει ανάγκη να πάει σινεμά, σε μια συναυλία, σε ένα θέατρο και να το μοιραστεί. Είναι βασικό συστατικό της τέχνης αυτό. Βγήκε μπροστά η ανάγκη της συνάθροισης. Τα μάτια σου να συμπαρασύρουν τα μάτια άλλων και το αντίστροφο. Τουλάχιστον βοηθήθηκαν τελικώς οι ηθοποιοί - αναγκαστικά. Ξεσηκωθήκαμε όταν άργησαν να εκτιμήσουν τη δική μας προσφορά. Ευτυχώς έγινε και το κίνημα Support Art Workers, το οποίο έπρεπε να γίνει. Πέρα από το #metoo, το οποίο σαφέστατα ήταν σημαντικό, άρχισε να μπαίνει στα σκαριά μια άλλη εργατική δεοντολογία. Δύσκολα πια ο παραγωγός θα σκεφτεί να πει: έχω κάποιους ηθοποιούς, ξεκινάω, κι αν είναι του βάζω μπουρλότο. Ισχυροποιηθήκαμε - ας κάνουμε τον σταυρό μας. Η τέχνη όμως δεν λειτουργούσε. Βέβαια πολλά παιδιά ίσως να πήραν χρήματα παραπάνω από αυτά που θα έπαιρναν αν δούλευαν. Αυτή είναι η σκληρή πραγματικότητα.● Στην πράξη του θεάτρου, έχει αλλάξει κάτι με την επιστροφή στην ενεργό δράση; Ολα είναι εκεί που τα αφήσαμε; Εχουν πάει μπροστά ή πίσω;Εχουν μείνει στάσιμα. Πίσω δεν πήγαν. Τώρα υπάρχει μια ορμή για να βγούμε μπροστά. Πάνε καλά οι θεατρικές παραστάσεις που ξεκίνησαν, δόξα τω Θεώ. Κατά τον εγκλεισμό ήμουν συντονιστής στην επιτροπή του Φεστιβάλ των Δημητρίων. Εγιναν όλα, αναγκαστικά, φιλμ κι ανέβηκαν σε μια πλατφόρμα που δημιουργήθηκε. Μαζί με την αντιδημαρχία Πολιτισμού της Θεσσαλονίκης αφήσαμε ένα αποτύπωμα πολιτιστικού γίγνεσθαι, το οποίο θα μείνει. Εξαιρετικοί συγγραφείς έγραψαν κείμενα, λαμπροί συνάδελφοι τα διάβασαν, έγιναν κινηματογραφήσεις σε εμβληματικούς χώρους της πόλης. Εγιναν δύο αφιερώματα στον Ντίνο Χριστιανόπουλο. Υπήρξε ένα πρότζεκτ στο οποίο, μαζί με την Εφη Σταμούλη και τη Ρούλα Πατεράκη, συμμετείχε και η Πρόεδρος της Δημοκρατίας. Πήγα στο Παρίσι και κινηματογράφησα τη Φανί Αρντάν. Διάβασε την «Aurelia Steiner» της Μαργκερίτ Ντιράς. Και έγραψε στα γαλλικά ο Δημήτρης Δημητριάδης μια απάντηση, το «Aurelien Steiner», σαν να απαντάει ο άνδρας στη γυναίκα. Το διάβασε ο Πολύδωρος Βογιατζής.● Η Ρούλα Πατεράκη είναι ένα άλλο κεφάλαιο από το παρελθόν σου.Η Ρούλα είναι ένα κομμάτι πολύ δικό μου. Είναι η πρώτη μου δασκάλα, σε πολύ ιδιαίτερα χρόνια. Ολη η Θεσσαλονίκη είχε τότε μια τάση πολύ διαφορετική. Μου έλεγαν τώρα πώς έχω μουσικό αυτί. Εμείς μεγαλώσαμε σε μια εποχή που στη Θεσσαλονίκη υπήρχαν μουσικοί μοναδικοί: Σάκης Παπαδημητρίου, Φλώρος Φλωρίδης, Μιχάλης Σιγανίδης… Ο Μιχάλης, κολλητός του αδερφού μου, ήταν ένας από τους ανθρώπους από τους οποίους γαλουχήθηκα στη μουσική. Δεν ήταν τυχαίο. Υπήρχε φεστιβάλ όπου έπαιζαν τζαζίστες διεθνούς φήμης -στη Θεσσαλονίκη, καταχείμωνα!- και μαζευόμασταν όλοι εκεί. Ούτε προβάλλονταν μέσα από ΜΜΕ ούτε τίποτα, ήταν από στόμα σε στόμα. Σε αυτή την περίοδο ήταν και η Ρούλα. Εκανε ιδιαίτερες δουλειές, κι έτσι ποτέ δεν μου ήρθε να πάω να δώσω εξετάσεις στο ΚΘΒΕ, ούτε στο Εθνικό.● Στην Αθήνα πώς βρέθηκες;Πήγα για σπουδές στην Αμερική. Βρεθήκαμε στη Νέα Υόρκη με τον Θεόδωρο Τερζόπουλο, ο οποίος είχε έρθει για μια συναυλία με τον Θεοδωράκη και τη Φαραντούρη. Από πάνω μου έμεναν ο Χρήστος Στέργιογλου και η Αννέζα Παπαδοπούλου, κάναμε πολλή παρέα - εγώ τους βρήκα το σπίτι, ήμουνα πιτσιρικάς κι αυτοί πιο μεγάλοι. Οταν ήρθε ο Θεόδωρος, μιλήσαμε και μου είπε: Ξεκινάμε μια ομάδα… Ετσι βρέθηκα στην Αθήνα, με δουλειά, κατευθείαν. Και τι δουλειά! Με τον Θεόδωρο Τερζόπουλο! Ημουν πολύ τυχερός. Αλλά πιστεύαμε σε αυτό το οποίο κάναμε. Νιώθαμε ότι κάνουμε κάτι το οποίο εάν δεν είσαι ταγμένος, δεν θα βγει σωστά. Μας το εμφύσησε ο Θεόδωρος βέβαια - κι εμείς το πιστέψαμε.● Να θυμηθούμε και το «Η πτώση του οίκου των Ασερ»Πολύ ωραία στιγμή. Είχε τελειώσει για μένα η περίοδος του Θεόδωρου, είχε κλείσει ένας κύκλος και ξεκινούσε η περίοδος του Αμόρε. Ηταν η πρώτη μας συνεργασία με τον Κωνσταντίνο Αρβανιτάκη. Σπουδάζαμε μαζί στην Αμερική και ο πρώτος άνθρωπος που σκηνοθέτησε ήμουν εγώ! Ηταν ένα μάθημα όπου συνεργάζονταν σκηνοθέτες και ηθοποιοί και βρεθήκαμε εκεί. Συνέβη κάτι κι έπρεπε να γυρίσει, και βρεθήκαμε να δουλεύουμε στην ανοιχτή αγκαλιά του Γιάννη Χουβαρδά - ήταν τρομερός στην διαχείριση του Αμόρε. Εδωσε βήμα σε τόσους ανθρώπους… Είναι το ανάλογο του Θεάτρου Τέχνης υπό την σκέπη του Κουν. Αλλά το Αμόρε ήταν πολύ πιο ανοιχτό να δώσει βήμα σε νέους συγγραφείς, σκηνοθέτες, ηθοποιούς, σε διαφορετικά στιλ παιξίματος, πληθώρα ρεπερτορίου. Στην «Πτώση του οίκου των Ασερ» έπαιζαν η Ναταλία Καποδίστρια, ο Νίκος Καραθάνος κι εγώ. Τότε ανακάλυψε ο Νίκος ότι θέλει να κάνει σκηνοθεσίες. Οντως είχε ιδέες με σκηνοθετική διάσταση. Οι παρατηρήσεις του ήταν πολύ καίριες.● Με τον Αρβανιτάκη κάνατε και μια τεράστια εμπορική επιτυχία που παιζόταν χρόνιαΔύο! «Ολόκληρος ο Σέξπιρ σε μία ώρα» και «Η κατάρα της Ιρμα Βεπ». Και η «Κατάρα» ήταν εξαιρετική δουλειά. Ο «Σέξπιρ» όμως ήταν η χαρά του ηθοποιού. Υπάρχουν στιγμές που το αναπολώ και λέω να το ξανακάνουμε! Ημασταν έτοιμοι μετά την περιπέτεια της υγείας μου. Οταν ξύπνησα από το κώμα, άρχισα να σκέφτομαι τι θα μπορούσα να κάνω. Ενα από αυτά ήταν ο «Σέξπιρ». Είχαν έρθει να με δουν όλοι στο νοσοκομείο, και ο Στέλιος Μάινας, και μου είπαν: «Ναι, θα το κάνουμε!». Βρεθήκαμε έπειτα από δύο μήνες, λέω άντε, ξεκινάμε! Αλλά κώλωσαν, φοβήθηκαν. «Ρε μαλάκες, τότε γιατί μου το είπατε;». Απάντησαν: «Ετσι όπως ήσουνα, τι να σου λέγαμε, όχι;» (γέλια).● Υστερα από μια τέτοια περιπέτεια τα βλέπει κανείς όλα διαφορετικά;Ναι, δεν μπορείς να κάνεις αλλιώς. Καταγράφεται μέσα σου ένα μετατραυματικό στρες πολύ έντονο και σε επίπεδο ψυχολογίας και σε επίπεδο τραύματος του σώματος. Πήρα πολύ φάρμακο. Τώρα έρχομαι από έναν ειδικό κατασκευαστή όπου πήγα να κάνω τα παπούτσια για τον Διόνυσο, γιατί το ένα μου πόδι έχει μούδιασμα, σαν μικρή παράλυση, και πρέπει να προσέχω να μην κουράζεται πολύ. Είναι κάτι που δεν μπορείς να μην το λάβεις υπ' όψιν σου. Σε ταρακουνάει. Ξαναμπαίνεις γρήγορα στην καθημερινότητα, αλλά από τότε έχω αποφασίσει να βλέπω τα πράγματα πολύ πιο μαλακά πια. Δεν θέλω να εκνευρίζομαι. Αμα γίνει μια δουλειά, έγινε, αν όχι…● Κάποια στιγμή στράφηκες και στην παραγωγή. Το να κάνεις διπλό ρόλο είναι δύσκολο;Ναι. Θέλει γερό στομάχι, μην το συζητάς. Δεν το ξανακάνω ποτέ. Ημουν παραγωγός σε κάποιες δουλειές. Το έκανα, ευτυχώς πήγε καλά, τελείωσε.● Υπήρξε μια περίοδος που έκανες λίγο πιο εμπορικό θέατρο και τηλεόραση. Το εισέπραξα σαν να έφτασες σε ένα όριο με τις δουλειές που απαιτούσαν να είσαι εντελώς ταγμένος και να θέλησες μια ανάσα.Ετσι ήταν ακριβώς. Ηθελα μια αλλαγή. Υπήρξαν και δουλειές εντόνως εμπορικές, όπως το «Mamma mia!» που ήταν μεγάλη παραγωγή. Αλλά είναι τόσο ωραία η μουσική και καλό είναι κάποιες στιγμές να περνάς ωραία, έτσι δεν είναι; Κατά τη γνώμη μου ο πολιτισμός δεν πρέπει να έχει στεγανά. Πολιτισμός είναι και η εξοικείωση με το περιβάλλον, με το παρελθόν, με τραύματα παλιά. Και το να πετάς τα σκουπίδια σου σωστά είναι πολιτισμός. Με μεγάλη μου χαρά το έκανα και γουστάρω και θα το ξανακάνω. Δεν το συζητάω.● Το έκανες και πάρα πολύ καλά.Ηταν και οι συνθήκες πολύ καλές. Αυτό ήταν ένα μεγάλο κέρδος της γενιάς μου. Παλιά ήταν δακτυλοδεικτούμενος αυτός που έκανε τηλεόραση - κι ας ήταν εξαιρετικές κάποιες δουλειές της ΕΡΤ 1. Αυτό πλέον δεν ισχύει. Οχι ότι δεν θαυμάζω τους ανθρώπους οι οποίοι είναι ταγμένοι στο θέατρο - κι αυτό είναι τρομερά σημαντικό. Ο Θεόδωρος, ο Λευτέρης Βογιατζής, όλοι αυτοί οι μεγάλοι καλλιτέχνες δεν θα ήταν αυτό που ήταν αν δεν ήταν ταγμένοι. Αυτοί προχωράνε το métier μπροστά. Εμείς θέλουμε να ζήσουμε και λίγο. Ισως η Ρούλα με επηρέασε σε αυτό το κομμάτι. Γιατί εκείνη έκανε ακραίους πειραματισμους και συγχρόνως σκηνοθετούσε και Βουγιουκλάκη.● Εκανες στην τηλεόραση κάτι που το μετάνιωσες;Οχι, ούτε μια φορά. Γιατί αν δεν υπήρχε ένα καλλιτεχνικό ή ποιοτικό στίγμα, σίγουρα υπήρχε οικονομικό δέλεαρ. Γενικά δεν υπάρχει κάτι για το οποίο μετανιώνω.● Τι να περιμένουμε, λοιπόν, από τις «Βάκχες»;Θα δείτε μια παράσταση με έντονη σωματικότητα. Προσπαθούμε να έχουμε την έκσταση της βακχείας. Θα παρακολουθήσετε το έργο, θα δείτε συναδέλφους εξαιρετικούς. Θα ακούσετε μουσική από τους Θραξ-Πανκc που είναι κινητήριος δύναμη. Είναι σαν να έγραφαν από παλιά μουσική για τις «Βάκχες».* Δημοσιογράφος, σκηνοθέτης και μεταφραστής📌 Οι «Βάκχες» του Ευριπίδη σε σκηνοθεσία Νικαίτης Κοντούρη θα παρουσιαστούν στην Επίδαυρο από την Εταιρεία Τέχνης Ars Aeterna και το ΔΗΠΕΘΕ Ιωαννίνων στο πλαίσιο του Φεστιβάλ Αθηνών και Επιδαύρου στις 13, 14 και 15 Αυγούστου.Μετάφραση: Γιώργος Χειμωνάς.Δραματουργία: Μάνος Λαμπράκης, Νικαίτη Κοντούρη.Σκηνικά-κοστούμια: Λουκία Μινέτου.Μουσική: Θραξ-Πανκc.Χορογραφία: Ανδρονίκη Μαραθάκη.Φωτισμοί: Νίκος Σωτηρόπουλος.Βοηθός σκηνοθέτη: Θάλεια Γρίβα.Παίζουν: Ακης Σακελλαρίου (Διόνυσος), Οδυσσέας Παπασπηλιόπουλος (Πενθέας), Κωνσταντίνα Τάκαλου (Αγαύη), Ιωάννα Παππά (Τειρεσίας), Δημήτρης Πετρόπουλος (Κάδμος), Κωνσταντίνος Ασπιώτης (Αγγελιοφόρος).Χορός Βακχών: Θάλεια Γρίβα, Σμαράγδα Κάκκινου, Ελένη Στεργίου, Φραγκίσκη Μουστάκη, Ιουλία Γεωργίου, Σοφία Κουλέρα, Ιωάννα Τζίκα.Πληροφορίες και εισιτήρια: Βάκχες - Athens Epidaurus Festival (aefestival.gr)",2021-08-01 20:48
https://www.efsyn.gr/politiki/antipoliteysi/309812_den-yparhoyn-onomata-poy-lampoyn-horis-ideologies-poy-peithoyn,«Δεν υπάρχουν ονόματα που λάμπουν χωρίς ιδεολογίες που πείθουν»,"Να φέρουμε στο προσκήνιο τις ιδέες του δημοκρατικού σοσιαλισμού, την ώρα που οι συντηρητικές και νεοφιλελεύθερες ιδέες ηττώνται.","Για την υποψηφιότητά του για την προεδρία του ΚΙΝ.ΑΛΛ., τη φυσιογνωμία και το σχέδιο ανάκαμψης του κόμματος μιλάει στην «Εφ. Συν.» ο Χάρης Καστανίδης, ο οποίος αποκλείει τη συγκυβέρνηση με τη Ν.Δ., ενώ για το ενδεχόμενο συνεργασίας με τον ΣΥΡΙΖΑ υπογραμμίζει ότι προϋποθέτει κλίμα εμπιστοσύνης, που όμως δεν υπάρχει, και μια «ειλικρινή αναθεωρητική στάση» της Κουμουνδούρου.• Με ποιο σκεπτικό αποφασίσατε να θέσετε υποψηφιότητα; Γιατί θέλετε δηλαδή να γίνετε αρχηγός;Δεν συμβιβάζομαι με την ιδέα ενός καχεκτικού κόμματος που ζει στη σκιά άλλων κομμάτων, μικρός διάδοχος μιας λαμπρής παράταξης που άλλαξε την Ελλάδα και τη ζωή των Ελλήνων. Δεν συμβιβάζομαι με την ιδέα ότι η δημοκρατική παράταξη λεηλατήθηκε από τη δημοκοπική αγυρτεία τής τότε αντιπολίτευσης, αφού ξέσπασε η δημοσιονομική κρίση. Δεν τελειώσαμε με την Ιστορία.Θα γραφτεί μετά τις απαντήσεις μας. Δεν μου αρκεί να αναλάβουμε τις ευθύνες μας για μερικά δραματικά πολιτικά λάθη στη διαχείριση της κρίσης χρέους. Οφείλουμε μέσα από την οδυνηρή αυτογνωσία να γίνουμε καλύτεροι, να γίνουμε άξιοι μιας νέας δημιουργικής εποχής και μιας ελπιδοφόρας πορείας προς το μέλλον. Θα ξανακάνουμε τη δημοκρατική παράταξη και πάλι μεγάλη, γιατί μόνο στηριγμένη σ’ αυτήν μπορεί να προοδεύσει η χώρα.• Ποιοι είναι οι βασικοί άξονες των προτεραιοτήτων για το κόμμα σας και ποια η ειδοποιός διαφορά από τους συνυποψηφίους σας;Προτεραιότητά μου είναι να φέρουμε στο προσκήνιο τις ιδέες του δημοκρατικού σοσιαλισμού, την ώρα που οι συντηρητικές και νεοφιλελεύθερες ιδέες ηττώνται από τις κρίσεις και τα γεγονότα. Στη βάση των ιδεών αυτών θα συγκροτήσουμε ένα προοδευτικό πρόγραμμα ριζικών αλλαγών και μεταρρυθμίσεων στην οικονομία, στο κράτος, στους θεσμούς, στην παιδεία, στις δομές υγείας και πρόνοιας, στη δικαιοσύνη.Οι πολίτες πρέπει να γνωρίζουν επακριβώς τι θα περιμένουν από εμάς. Για να δώσω ένα παράδειγμα. Θα παρακολουθούμε τα συντηρητικά φληναφήματα περί «επιτελικού κράτους», που δεν είναι τίποτα άλλο από την ενίσχυση της προσωπικής εξουσίας του πρωθυπουργού, ή θα αλλάξουμε όλη την αρχιτεκτονική της δημόσιας διοίκησης; Το κράτος πρέπει να αποκτήσει μια μικρή κεντρική δομή σε ρόλο στρατηγείου και οι υπόλοιπες αρμοδιότητες να μεταφερθούν σε αποκεντρωμένες δομές και στους δύο βαθμούς αυτοδιοίκησης, γιατί όσο εγγύτερα στον πολίτη λαμβάνονται οι αποφάσεις που τον αφορούν, τόσο πιο εύκολος είναι ο έλεγχος της εξουσίας υπέρ του δημοσίου συμφέροντος. Eίμαστε έτοιμοι να πούμε πολλά για το μέλλον της Ελλάδας και των ανθρώπων της ανάγκης, της δημιουργίας και της νεότητας.• Προέρχεστε από το Κίνημα Δημοκρατών Σοσιαλιστών του Γιώργου Παπανδρέου. Ποια η άποψη του πρώην πρωθυπουργού για την απόφασή σας; Ποντάρετε στην «παπανδρεϊκή» ψήφο;Οι αποφάσεις μου δεν σχετίζονται με άλλα πρόσωπα ή καταστάσειςΑνήκω στο ΠΑΣΟΚ από την εφηβική μου ηλικία. Αλλά και όσοι εντάχθηκαν στο Κίνημα Δημοκρατών Σοσιαλιστών από το ΠΑΣΟΚ προέρχονται, το ΠΑΣΟΚ υπηρέτησαν, με το ΠΑΣΟΚ των μεγάλων ανατάσεων ταυτίζονται. Οι αποφάσεις μου είναι προϊόν εσωτερικών αναζητήσεων, πολιτικών μου εκτιμήσεων και ηθικών μου υποχρεώσεων. Δεν σχετίζεται με άλλα πρόσωπα ή καταστάσεις. Επιθυμώ δε να εκπροσωπήσω όλα τα ρεύματα που συγκροτούν το Κίνημα Αλλαγής.• ΠΑΣΟΚ ή Κίνημα Αλλαγής; Πρέπει να επιστρέψουν τα ιστορικά σύμβολα και η ονομασία;Ναι, το ακρωνύμιο και τα σύμβολα πρέπει να επιστρέψουν. Ο Ανδρέας θα έλεγε «το όνομά μας είναι η ψυχή μας». Χρειάζεται, όμως, ακόμα ένα μεγαλύτερο βήμα. Το όνομα και τα σύμβολα να συνοδευτούν από μια νέα ιδεολογική και πολιτική ταυτότητα, από μια συναρπαστική σύλληψη του κόσμου και του μέλλοντος της πατρίδας μας. Δεν υπάρχουν ονόματα που λάμπουν, χωρίς ιδεολογίες και προγράμματα που πείθουν.• Τι πιστεύετε ότι φταίει και το ΚΙΝ.ΑΛΛ. δεν μπορεί να ανακάμψει θεαματικά;Ενας πληγωμένος πολιτικός χώρος για να ανασυνταχθεί χρειάζεται μεγάλες πολιτικές πρωτοβουλίες και αυτές, με τη σειρά τους, προϋποθέτουν μεγάλους ανθρώπους και σοβαρές ηγετικές ομάδες. Θα πρέπει να μιλήσουμε και πάλι για τις ανάγκες της χώρας και τις ελπίδες των ανθρώπων της, να δημιουργήσουμε έναν ορίζοντα βιώσιμων προσδοκιών. Οσο δεν το κάνουμε θα γνωρίζουμε τη στασιμότητα, αντί να «βαδίζουμε χίλιους δρόμους κάτω από τους ουρανούς».• Ποια πρέπει να είναι η σχέση του χώρου σας με τη Ν.Δ.; Στο παρελθόν είχατε συνεργαστεί κυβερνητικά. Στο μέλλον;ΠΑΣΟΚ και Ν.Δ. ανήκουν σε διαφορετικούς κόσμους ιδεών και αξιών, ώστε να μην είναι δυνατή η κυβερνητική τους σύμπραξη.• Οι επόμενες εκλογές θα γίνουν με απλή αναλογική. Θεωρείτε εφικτό το σενάριο της προοδευτικής διακυβέρνησης; Ο ΣΥΡΙΖΑ καλεί από καιρό σε διάλογο. Τι θα κάνετε προς αυτή την κατεύθυνση;Η προοδευτική διακυβέρνηση μπορεί να αφορά τις δυνατότητες ενός κόμματος και όχι αναγκαστικά μια συμμαχία κομμάτων. Η συμμαχία κομμάτων προϋποθέτει κλίμα εμπιστοσύνης μεταξύ των συνομιλητών. Τέτοια εμπιστοσύνη δεν υπάρχει, γιατί στη διάρκεια της θυελλώδους δημοσιονομικής κρίσης εμφιλοχώρησαν συγκρούσεις και ιστορικές «παρεξηγήσεις», για τις οποίες θα χρειαστεί μια ειλικρινής αναθεωρητική στάση του ΣΥΡΙΖΑ. Ο Ανδρέας Παπανδρέου δεν είπε ποτέ αρνητική κουβέντα για την Αριστερά, παρά τη δίωξή του. Αλλά ο Χαρίλαος και ο Λεωνίδας δεν δίστασαν μεταγενέστερα να δεχτούν το λάθος τους στους χειρισμούς που έκαναν.Γνώρισα μια Αριστερά των αγώνων, των ιδεών και της ευπρέπειας, που μπορούσε να συνομιλήσει μαζί σου, αναγνωρίζοντας και τα λάθη της. Μέχρι να την ξαναβρώ μπροστά μου τα ερωτήματα περί διαλόγου και συμμαχικών κυβερνήσεων θα φαντάζουν άτοπα. Για μερικούς από εμάς, στη δημόσια ζωή, η προσωπική και συλλογική αξιοπρέπεια είναι υπέρτερη των τακτικισμών.Πολύ περισσότερο όταν η διαδρομή τους διακρίνεται από την επίμονη και συνεπή υπεράσπιση των ιδεών και των αξιών τους. Το καθήκον μου δεν είναι να αναζητώ συμμαχίες ως φτωχός συγγενής της πολιτικής, αλλά να βοηθήσω το κόμμα μου να ξαναβρεί τον βηματισμό του, την ταυτότητά του και να νικήσει στο όνομα της δημοκρατίας, της κοινωνικής δικαιοσύνης, της εθνικής αξιοπρέπειας, στο όνομα της αυτονομίας της πολιτικής, στο όνομα της πλειοψηφίας ενός λαού που δικαιούται πολλά περισσότερα στην τροχιά του μέλλοντος.• Πρόσφατα έφυγε από τη ζωή ο Ακης Τσοχατζόπουλος, από τα κορυφαία στελέχη του ΠΑΣΟΚ και παρ’ ολίγον πρωθυπουργός και πρόεδρος. Το κόμμα σας και πολλοί σύντροφοί του τα χρόνια της παντοδυναμίας του σχεδόν τον ξέχασαν στον θάνατο και στο «ύστατο χαίρε». Ποια η άποψή σας για το πρόσωπο και τη στάση απέναντί του;Ας αφήσουμε ήσυχους τους νεκρούς.",2021-09-11 13:04
https://www.efsyn.gr/politiki/283341_peristatiko-metoo-kai-stis-enoples-dynameis,Περιστατικό #MeToo και στις Ενοπλες Δυνάμεις,Πειθαρχικά ελεγκτέο έκρινε η ΕΔΕ τον υψηλόβαθμο αξιωματικό που εγκαλείται για περιστατικό βαριάς σεξουαλικής παρενόχλησης στο 401 ΓΣΝΑ ● Ερωτήματα για την προαγωγή του πριν από έναν χρόνο ● Ελεγχος από ειδικό κλιμάκιο του Στρατού στο νοσοκομείο.,"Ραγδαίες φαίνεται να είναι οι εξελίξεις στην υπόθεση περιστατικού βαριάς σεξουαλικής παρενόχλησης που καταγγέλθηκε πριν από λίγο καιρό από γυναίκα υπαξιωματικό που υπηρετούσε στο 401 Γενικό Στρατιωτικό Νοσοκομείο και αφορά υψηλόβαθμο αξιωματικό του ίδιου νοσηλευτικού ιδρύματος. Το θέμα είχε αναδειχτεί από τον στρατιωτικό ιστότοπο armyvoice.gr.Η «Εφ.Συν.» είχε αναφερθεί στο περιστατικό («Παρενοχλήσεις στο 401 ΓΣΝΑ», 30.12.2020), γράφοντας ότι η καταγγέλλουσα ανέλαβε υπηρεσία στο 401 ΓΣΝΑ πριν από έναν χρόνο και από την πρώτη στιγμή φέρεται ότι υπήρξε θύμα του ενδιαφέροντος του αξιωματικού, ο οποίος μάλιστα είχε εκφράσει τη διάθεση να την κάνει υπασπίστρια στο γραφείο του.Τους τελευταίους μήνες του 2020 οι πιέσεις που φέρεται να της άσκησε ο αξιωματικός ξέφυγαν από τα όρια, με την υπαξιωματικό να απειλεί να προχωρήσει σε καταγγελία εάν συνεχιζόταν η εν λόγω κατάσταση. Κάτι τέτοιο, δυστυχώς, δεν έγινε, με αποτέλεσμα η υπαξιωματικός να υποχρεωθεί να προχωρήσει σε επίσημη καταγγελία. Ακολούθως, διατάχθηκε ΕΔΕ την ώρα που η υπαξιωματικός έπαιρνε μετάθεση σε «καλή» θέση στο ΓΕΣ, ενώ ο εγκαλούμενος έπαιρνε απόσπαση σε άλλη μονάδα στο κέντρο της Αθήνας.Οικονομικός έλεγχοςΩστόσο, νέα δεδομένα έρχονται πλέον στο φως της δημοσιότητας. Οπως προκύπτει από πληροφορίες της «Εφ.Συν.», η ΕΔΕ που έγινε από το ΓΕΣ ολοκληρώθηκε κι έκρινε πειθαρχικά ελεγκτέο τον εν λόγω αξιωματικό. Μένει να δούμε αν θα συγκληθεί το πειθαρχικό συμβούλιο του Σώματος, στο οποίο ανήκει για να αποφασίσει για τα περαιτέρω. Στο ίδιο πλαίσιο έχει ξεκινήσει και σχετική έρευνα από τη στρατιωτική δικαιοσύνη καθώς το αδίκημα για το οποίο εγκαλείται ο εν λόγω αξιωματικός είναι ιδιαίτερα βαρύ.    Αποψη του 401 Γενικού Στρατιωτικού Νοσοκομείου στη λεωφόρο Παναγιώτη Κανελλόπουλου ΧΡΗΣΤΟΣ ΜΠΟΝΗΣ/EUROKINISSI  Την ίδια ώρα, όμως, ο εγκαλούμενος ελέγχεται και από κλιμάκιο του Στρατού, το οποίο εδώ και κάποιες μέρες έχει εγκατασταθεί στο νοσοκομείο και διεξάγει πλήρη έλεγχο. Σύμφωνα με πληροφορίες της «Εφ.Συν.», το κλιμάκιο, μεταξύ άλλων, διερευνά όλες τις δωρεές που έγιναν στο νοσοκομείο τα τελευταία χρόνια από εφοπλιστές, το ίδρυμα Σταύρος Νιάρχος κ.ά., όπως επίσης και όλες τις απευθείας αναθέσεις σε τρίτους με τις οποίες σχετίζεται ο εν λόγω αξιωματικός.Το θέμα όμως δεν σταματά εκεί. Δημιουργείται πλήθος ερωτημάτων από την υπουργική απόφαση που πάρθηκε πριν από ένα χρόνο και με την οποία προήχθη, παρά το γεγονός ότι ακριβώς την προηγούμενη χρονιά (2019) το άτομο αυτό είχε κριθεί διατηρητέο στον ίδιο βαθμό! Να σημειωθεί ότι η προαγωγή του εν λόγω, πέρυσι, δεν έγινε την ίδια περίοδο με τις τακτικές κρίσεις στο στράτευμα, αλλά με έκτακτη υπουργική απόφαση περίπου ένα μήνα πριν.Στη συγκεκριμένη απόφαση περιλαμβάνονται 5 ονόματα αξιωματικών, 4 εκ των οποίων έχουν διατελέσει στενοί συνεργάτες του υφυπουργού Αμυνας Αλκιβιάδη Στεφανή. Μάλιστα, την περίοδο που δημοσιεύτηκε η απόφαση ήταν αρκετά τα δημοσιεύματα από μέσα ενημέρωσης και ιστότοπους που ασχολούνται με τις Ενοπλες Δυνάμεις, τα οποία σχολίαζαν δηκτικά τις συγκεκριμένες προαγωγές. Ενας εκ των τεσσάρων ήταν και ο αξιωματικός που εγκαλείται για βαριά σεξουαλική παρενόχληση.Το σκάνδαλο με τις TAVIΣτο μικροσκόπιο του κλιμακίου αναμένεται να τεθεί και το ζήτημα των ειδικών βαλβίδων που χρησιμοποιούνται από το νοσοκομείο για τις επεμβάσεις τύπου TAVI, θέμα που είχε αναδείξει στο παρελθόν η εφημερίδα μας με πλήθος δημοσιευμάτων. Υπενθυμίζουμε ότι στο σχετικό πόρισμα του πρώην Σώματος Επιθεωρητών Υγείας που είχαν ελέγξει το 401 και, σε ό,τι αφορά το κόστος των βαλβίδων, σημείωναν μεταξύ άλλων πως: «Ολες οι επεμβάσεις TAVI έγιναν με βαλβίδα μιας και μόνο εταιρείας, της Medtronic».Με λίγα λόγια, η σχέση του νοσοκομείου με την εταιρεία ήταν μονοπωλιακή, κατά παράβαση της νομοθεσίας περί υγιούς ανταγωνισμού. Το ίδιο πόρισμα ανέφερε πως όλα τα υλικά των επεμβάσεων εξοφλήθηκαν απευθείας από το νοσοκομείο στην εταιρεία. Ουδέποτε έγινε διαγωνισμός, ενώ ουδέποτε το νοσοκομείο κατέθεσε τα παραστατικά μέσω e-ΔΑΠΥ, ώστε να αποζημιωθεί από τον ΕΟΠΥΥ. Με απλά λόγια, το νοσοκομείο πλήρωσε τα υλικά των επεμβάσεων, γεγονός που αποτελεί σημαντική επιβάρυνση και διαφυγόντα έσοδα για το εν λόγω ίδρυμα.Μάλιστα, σε αρκετές περιπτώσεις, όταν έφτανε η εντολή στο γραφείο προμηθειών του νοσοκομείου για παραγγελία βαλβίδας, συνοδευόταν από ένα χαρτάκι όπου χειρόγραφα ήταν γραμμένο το όνομα της εταιρείας Medtronic, ενώ το νοσοκομείο χρησιμοποιούσε διαφορετικούς κωδικούς για να τις χρεώνει, από αυτές που ορίζονταν από τα Κλειστά Ενοποιημένα Νοσήλια (ΚΕΝ). Υπενθυμίζεται πως το κόστος μιας τέτοιας βαλβίδας φτάνει τις 20.000-25.000 ευρώ και εκτινάσσεται στα 30.000-35.000 ευρώ, αν συνυπολογίσει κανείς και τα συνοδευτικά υλικά που απαιτούνται για την τοποθέτησή της.Εκείνο το πόρισμα του ΣΕΥΥΠ είχε σταλεί σε τρεις Εισαγγελίες (Στρατού, Οικονομική και Πρωτοδικών) χωρίς να υπάρχουν νεότερες πληροφορίες για την τύχη του έκτοτε. Ισως τώρα να ήρθε η ώρα διερεύνησης και αυτού...",2021-02-27 17:11
